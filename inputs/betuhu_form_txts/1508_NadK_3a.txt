1r
Kíro̗l íǵ zol crístus az Soltar
ko̗ńbe / monduan / Engo̗met
megko̗rńíko̗zenec soc ebek
Monǵa ebeknec az zent
íras mínd az íreǵo̗keth ~
Azert ha az íreǵ embo̗r
cristosnac zent testet hoz'a
vezí / olʼan naǵ bínt val
benne ha v́tet az ebnec vet
-neíe / Azert meltan tiltʼa xp̄s
ez zentsegnec vetelet az íreǵ
-ǵo̗cto̗l · es a haragosoctol ~
monduan · Nem venníe
fiaknac keńeret · es vetní az
ebeknec / Harmad gonossag
kíto̗l embo̗rnec ígo̗n kel
 
1v
magat otalmaznía · ha mel-
-tan akar comonícalnia · a
testí fo̗rtelmesseg/ ky̋nec zocot
lenníe keuansagaba /Aca-
-rattʼaba / Illetesebe / es teteme-
-ńebe / mert valakí ez elʼeten
fo̗rtelmessegnec magat aǵ-
-ǵa / ez tezí magat hasonla-
-tossa addiznohoz / Mert dízna-
-nac ez termeztj / hoǵ o̗ o̗ro̗mes-
ben lakozíc assarnac fo̗rtelmes-
-segebe / honnem a keralnac
eko̗ssego̗s palotaíaba · Ez ílʼe-
-ten embo̗r nem melto crís-
tosnac teste vetelere míkeppen
addízno · Es ha hozaía veíendí
 
2r
monduan / Aty̋am bočas-
-sadmeg nekíc / mert
nem tuǵǵac mít teznec
Maskeppen megbízonít-
-tatíc / hoǵ gonozbac az
meltatlan comonícaloc
ammegfezíto̗knel zent
irasnac bízonsagaboles
holot vǵmond zent Pal
apastal Esmeg mazzor
fezeítícmeg az istennec
fíat v́no̗mmagogba Ez
igeket líraí Miclos doc-
-tor íǵ maǵarazy̋a mond-
-van Mert a meltatlan
 
2v
comonícaloc menebe v́
ray̋toc al / esmeg az meg
-fezeítesnec okat tezíc
Az az / a bínt / kínec okaert
a crístus megholt Es nem
čak crístost ez elʼeten ǵonoz
kereztʼeno̗c megfezíttíc / de
meeg menebe v́ ray̋toc
al az ístent vǵan meg o̗líc
Kíro̗l zent Bernard doctor
íǵ zol / monduan / Valakí
abbínbe lacozíc / ez elʼeten
azt akary̋a hoǵ az o̗ by̋-
neíert megne ǵo̗ttressec
Azert ebbo̗l ottan azth
 
3r
-nem meltatlan venníe
Iol tezíc hoǵ nem vezíc / mert
vǵmond vronc Nem ío
a fíaknac keńeret venníe
es vetní az ebeknec / Dema-
-ga kel bancodníoc · es ze-
-ǵo̗nko̗dnío̗c / mert ebec / kíc-
-nec kellene lenníe istēnec
fiay̋nac Míert kedeg ebec
o̗ro̗cke ordeítnac a pocol-
ba v́ vroknac ellene · Kíc-
-ro̗l vǵmond azzent Iras
zent Ianosnac latasarol-
valo ko̗ńbe · Es meg ra-
-gac v́ ńeluo̗ket a naǵh
kennac keserúsegeíert
 
3v
es megkaromlac meń-
-ńeknec ístenet az o̗ se-
-bo̗knec naǵ fay̋dalmaert
Mind eddig zol ez íras
az meltatlan comoní-
-calonac keserúsego̗s mer-
-gero̗l Immar kedeg ede
ala zol az meltan co-
-monícalonac edo̗ssego̗s
mezero̗l · es v́ zentsego̗s
naǵ haznalattʼarol
Mert ez kego̗s crístus
míndo̗nt ketseg nekíl
hiuot ez naǵ čodala-
-tos vendegsegre / mond-
van az zent ewangelíomba
 
4r
VEnite ad me omnes
Io̗ueto̗c mínd en hoz'am
kík mvnkalcottok · es meg
vattoc terhelven · es en meg-
elegeítlec vr isten monǵa
Ez keńer kít en adoc en tes-
-to̗m ez velagnac eleteíert
Veǵeto̗c · es eǵeto̗c ez en tes-
-to̗m / kí ero̗tteto̗c el adattatíc
Ezt teǵeto̗c en emleko̗zeto̗m-
-re / Mert kí en testo̗met ezi
es en vero̗met ízy̋a / ez en
bennem · es en v́ benne laco-
-zom Ez igeket melʼeket en
necto̗k zoltam elet · es ele-
-venseg / Vram crístus míert
 
4v
te zent ígeíd / Azert ío kedvel ·
es naǵ hy̋wseggel kel fogad-
-nonc · es venno̗nc Te ígeíd
mert te mondottad / eńemes
mert en íduo̗ssego̗mert mon-
-dottad / Azert ígo̗n o̗ro̗mest
vezo̗m te zent zadbalol / hoǵ
ero̗sben be oltassanac en zí-
-vembe Engo̗met felserkent-
-nec elʼen naǵ keǵo̗ssegnec
ígeí / de meg rettentnec en-
-go̗met en zamtalan bíneím
es megzeǵo̗neit engo̗met
en fo̗rtelmes consciencíam
elʼen naǵ zentsegnec vetele-
-re / Kezerít engo̗met ez te
 
5r
nap'an mínd octauaígh
monduan O zentsego̗s ven-
degseg / kíbe híw kereztʼeno̗c
az edo̗ssego̗s crístost ezíc
es v́ keńńa eth emleko̗zte-
-tíc · es allelo̗c malaztal
telʼeso̗dic · es ez zent vendeg-
segbe míneko̗nc az ío̗uen-
-do̗ díčo̗segnec zalaga adat-
-tatíc · Azert mínd ezo̗gbelo̗l
adattatíc meg esmerno̗nc
mínemú haznalatossag · es
melʼ ígo̗n naǵ felsego̗s ío-
-zag ío̗y̋o̗n míneko̗nc ez ol-
-tarí zentsegnec meltan va-
-lo vetelebo̗l / Mert ígaz hit
ezt mutatʼa / hoǵ ez oltarí
 
5v
zentsegbe neǵ allat vaǵon
Tudńamínt / test / veer / lelo̗c /
es ístenseg Azert mínd ezo̗-
-keth az meltan comonícalo
hoz'aía vezí ígo̗n naǵ hazna-
-lattal / Mert míndo̗nícto̗l
adatíc nekí kílo̗mb kílo̗mb
naǵ zentsego̗s ay̋andoc · es
felsego̗s haznalatossag / Azert
elso̗ haznalattʼa az meltan
valo comonícalasnac ez
Mert mícoron ez zentsego̗s
testo̗t hoz'aía vezi embo̗r
mene ioth to̗th a crístus
v́ halando testebe / míndo̗nbē
az meltan comonícalonac
 
6r
reze lezen / Mínd o̗ bo̗y̋to̗le-
-sebe / predícallasaba / farrad-
-sagaba / Imadsagaba / víǵa-
-zasaba · es mínd o̗ keńńa-
-nac · es halalanac erdo̗me-
-be Ezt megbízoníttʼa zenth
Thamas doctor / monduan
Míndo̗n híw kereztʼen ki
meltan comonícal mín-
-do̗n misen azon haznala-
-tossagot · es malaztot ńerí
kít cristus naǵ pento̗ko̗n
az kereztfan embo̗rí nem-
-zetnec kerese Es ennec fo̗lo̗t-
-te kereztʼensegbe mene ma-
-laztbeli embo̗ro̗c vannac
 
6v
es meńorzagba mene zen-
-to̗c vannac mínd ezo̗k-
-nec erdo̗mebe reze vaǵon
Ezt megbízoníttʼa az zenth
kereztʼen híth / holoth azt
monǵoc a Credoba hizo̗m
zento̗knec eǵǵesseget ¶ Mas
haznalattʼa ez zentsegnec
vetelenec ez / mert ennec
míatta / hoǵ az o̗ zent veret
hoz'anc vez'o̗c / bínto̗l tíztul-
-tatonc meg / Kíro̗l vǵmond
az zent íras Crístosnac
vere meg tíztittʼa mú lel-
 
7r
-ko̗nket ammeg holt mí-
-velko̗deto̗cto̗l · Ammeg holt
mívelko̗det ez / hoǵ mícoron
embo̗r malaztba vaǵon ·
es sok <íot> íot tezo̗n Ez ío
mívelko̗det mínd addeg
eleuen míg halalos bínt
tezo̗n · es e bínnec míatta
mínd meg hal / de ha esmeg
to̗redelmesseggel megǵoníc ·
es ay̋etatossaggal comoní-
-cal Iǵ ekkeppen tíztul meg
allelo̗c ammeg hol mível-
-ko̗detto̗l / mert mínd meg
elednec ezo̗c o̗ro̗c íduo̗ssegre
 
7v
De meeg nem čak ezo̗cto̗l
tíztul meg / de ennec fo̗lo̗tte
olʼ ay̋etatossaggal es zeretet-
-tel vehetj embo̗r hozzaía
hoǵ míndo̗n bočanando
bíne · es elfeledo̗t halalos
bíne megbočattatíc / Kít
megbízonít az zent íras
monduan / Mert ha o to̗r-
-venbe cosoknac · es bíkak-
-nac vere az sído nepet
megtíztíttʼa vala / Naǵǵal
íncab crístosnac zent vere
kí mí by̋no̗nkert ki o̗ttetec
mi lelko̗nket megtíztittʼa
 
8r
Erčed bočanando by̋no̗k-
-ro̗l / es elfeledo̗t halalos by̋-
-no̗kro̗l / Kíro̗l arań zaíaív
zent Ianos doctor ekkeppen
zol monduan Crístosnac
tízto̗lendo̗ vere mícoron ío
acarattal vetetíc / lelo̗knec
míndo̗n corsagat meg ví-
-gaztʼa Corsagat monǵa
es nem halalat / mert al-
lelo̗c a bočanando bínnel
es az elfeledo̗t halalos bín-
-nel megcorul / de megnem
hal / Azert a corsagbol ezzent
oruossaggal megvígazíc
 
8v
De ha ez zent oruossagot
halalos bínbe hozzaia ve-
-íendí / íncab halalt halar-
-ra hoz maganac / míkep-
-pen felúl megvagon mōd-
-van ¶ Harmad haznalat-
-ía ez zentsegnec vetelenec
ez / mert ebbe hoǵ ez vronc
cristosnac lelket hozzanc
vez'o̗c / adatíc neko̗nc az
o̗ro̗c eletnec zalaga · De
čak vǵ / hoǵ malazdba
ez velagbol kímulandonc
Ezt vronc vno̗nmaga
megbizoníttʼa / monduan /
Kí engo̗met ezíc ez en ero̗t-
 
9r
-tem el / Az az / Míkeppen en
o̗ro̗kke elo̗c v́es o̗ro̗cke el
¶ Masut meg vǵ mond
En vaǵoc eletnec keńere
kí meńbelo̗l lezallottam
valakí e keńerbo̗l eíendíc
o̗ro̗c halalt nem laat Azert
valakí o̗ro̗c eleto̗t ezíc / en-
-nec zíkseg o̗ro̗cke elníe /
Neǵed haznalattʼa ez zent-
-segnec vetelenec ez / mert
mícoron embo̗r meltan
comonícal / hoz'aía vezí a te-
-ro̗mto̗ ístent čodalatos naǵ
haznalattal / Mert az ísten
naǵ hatalmassag / es o̗ro̗k
 
9v
bo̗lčeseg · es ígo̗n naǵ fel-
-sego̗s ío / Azert az v́ hatal-
-massagabol lezo̗n az
meltan comonícalo ha-
-talmasb ío mívelko̗det-
-re · es keremeso̗knec meg-
ńeresere · es az v́ bo̗lčese-
-gebo̗l lezo̗n bo̗lčeb íduo̗s-
-sego̗s íozagnac valaztasa-
-ra · es gonossagnac el ta-
-voztatasara · es az v́ ío
voltabol lezo̗n keǵo̗sb
míndo̗no̗kho̗z zereteto̗sb
ístenho̗z · es atty̋afiahoz · es
bekesego̗sb haborusagnac
zenvedesebe · es míndo̗n
 
10r
íamborsagba cazdacb / es íob
Mert valakí meltan como-
nícal / ennec o̗ lelke betelíc
malaztal · es elego̗díc ístení
edo̗sseggel / Mert mícoron
embo̗r meltan comonícal
ennec lelke ístembe valtozíc
vǵ míkeppen az etel ítal
attestbe Es míkeppen a test
el borral keńerrel / ezo̗nkep-
-pen allelo̗c el ez zentsegnec
veteleuel / kít megbízońít
vronc v́no̗mmaga / mond-
-van / kí ez keńeret ezí / ez o̗ro̗c-
ke eel · O̗to̗d haznalattʼa ez
zentsegnec vetelenec ez /
Mert a meltan comoníca-
 
10v
-lonac zíuet lelket zeretet-
-re gery̋eztí / Mert míkep-
-pen a túznec elo̗tte a hídec-
-seg eltauozíc / ezo̗nkeppen
ez zentsegnec vetelenec
míatta istento̗l elhidegúlt
zíw megmelegul / kít meg-
bizonít zent bernard doctor
mondvan / Valakí zeretettel
ezí ez zentsego̗s keńeret / zere-
-tetnec o̗regúletít erzí Pelda
neko̗d · Mícoron a hew ke-
-ńeret ezo̗d / a hewseget vele
ezo̗d / ezo̗nkeppen kí vrnac
zent testet vezí / vezo̗n hoz-
íaía túzes zereteto̗t · de íaí
mert nemelʼec kík ez zent-
 
11r
-sego̗t hoz'aíoc vezíc / olʼatanoc
mínt a hídeg corsagot zen-
-vedo̗c / kík iollehet az nap-
-nac heusegen feko̗ǵenec
demaga a napnac heuse-
-get nem erzíc / Ezo̗nkeppen
halalos bínbelí embo̗r /Iolle-
-het ez zentsego̗t hozaía veǵe
demaga az zeretetnec heu-
-segeth nem erzí ammegh
zokot gonossagnac okaert
Kíro̗l vǵmond az zent íras
Ieremias írta / Mikeppen a
čatorna a vízet meghide-
-gey̋tj / ezo̗nkeppen a zokot gonossag
elhídegey̋tí allelko̗t ístento̗l /
 
11v
¶ Hatod haznalattʼa az mel-
-tan comonícalasnac ez
Mert embo̗rnec elmeíet
megvelagosoítʼa · es az el
eńezo̗t by̋no̗ket meg íelo̗n-
-tí Ennec meg ertesere ta-
-nít mínket arańzaíu
zent Ianos mondvan Mí-
-keppen az vero̗fenbe kí az
ablacon be ío̗ az ro̗g por
meg teczíc · es meg laccíc
kít embo̗r az vero̗fen nekíl
nem lathat / Ezo̗nkeppen
ez zentsegnec meltan valo
veteuel meg esmertetnec
allelo̗knec foǵatkozasi · Kít
 
12r
meg bízonít derec írasna-
-kes bízonsaga · Kíro̗l ek-
-keppen zol y̋saías mond-
-van · vaíat · es mezet ezíc
hoǵ el vesse to̗le aggonozt
es valazy̋a maganac ay̋ot
Ez vay̋on erčed vronkn-
-ac zent testet · es ammezo̗n
v́ istenseget · Es míkeppen
ad velagossagot · es latast
embo̗rnec a testí etel ítal /
ezo̗nkeppen megvelasíttʼa
allelo̗knec zo̗met ez zentseg-
-nec vetele abbíno̗knec meg-
esmeretíre / hoǵ belo̗le magat
kí tíztoy̋ča · Kít meg bízońít
 
12v
Vronc v́no̗mmaga / mond-
-van En vaǵoc ez velagnac
velagossaga / valakí engo̗met
ko̗uet / ez nem íar setetsegbe
Heted haznalattʼa ez sentseg-
-nec vetelenec ez / mert el-
-lensegnec ellene ígo̗n ero̗s
feǵuer Tuǵǵoc kedeg azt
hoǵ embo̗rí nemzetnec ha-
rom fo̗ ellensege vaǵon ~
Tudńamínt / eǵ o̗rdo̗g / Mas
ez velag · Harmadíc ez mín-
-no̗n testo̗nc / Azert ha o̗rdo̗g
ez velagnac · es testo̗nknec
keuansagat reanc tamazt-
-ía / ezo̗ket ez zentsegnec vetele
 
13r
meg ehńeítj · es míkeppen
a víz attúzet meg olʼta · es
nehezen vetko̗zetto̗l megh
otalmaz Ezt megbízońítty̋a
zent bernard doctor mond-
-van / Mí benno̗nc ket íe-
-lo̗s íoth mívelko̗díc ez olta-
-rí zentseg / Eǵǵet ezt tezí
mert az ertelmet megko̗r-
-ńeko̗zi malaztnac ero̗s ko̗-
-falaval / hoǵ ero̗s ellenseg
hoz'anc ne ferhesso̗n · Mast
azt tezí hoǵ az naǵ hala-
-los by̋no̗kre valo engedeto̗t
az akaratbol míndo̗no̗sto̗l
kí vezí / Ezt megbízońítty̋a
 
13v
derec zent írases / Kíro̗l íǵ-
-mond Dauíd profeta az
soltar ko̗ńbe Vram en
elo̗ttem aztalt vettel · azoc-
-nac ellene kík engo̗met
ńomorgatnac / Masuth
meg vǵmond / ha en el-
-leno̗m sereg tamadant
nem fel az en zíuem / Azert
meg esmere lelo̗gbe ez zent
profeta meeg crístosnac
zúletesenec elo̗tte mene
zamtalan haznalattʼa leǵo̗n
ez meltan valo comoníca-
lasnac · es íǵ monda rola
Igo̗n io ístenho̗z eǵǵesúlno̗nc
 
14r
Az az / ez zent comonícalas-
-nac míatta / mert ebbo̗l
embo̗rnec igo̗n soc íozag
adatíc / kíro̗l iǵ zol zent
írasbelí mesto̗r monduā
Crístusnac teste coroknac
oruossag / zarandocoknac
ńugodalm / Ero̗teleno̗k<..>et
ero̗seít / egessegbelíeket ǵe-
-ńerko̗ttet / betego̗ket meg-
-vígazt Iamborokat ma-
-laztba tart / ennec míatta
lezo̗n embo̗r zeledbe / míco-
-ron megfeǵelmezíc bekese-
-go̗sb haborusagba / kezeb
íduo̗ssego̗s dologra /buzgo-
 
14v
-sagosb zeretetre / bo̗lčeb
gonossagtol magat otal
-maznía / kezeb lezen hala
adasra /Alazatosb engedel-
-messegre /Alcolmasb ma-
-laztnec vetelere · es ero̗sb
viascodasra / o̗regeít ay̋e-
-tatossagot ístenhez · es zere-
-teto̗t attʼafíahoz · es v́no̗m-
-magahoz Ez zentsegnec
meltan valo vetelero̗l
to̗rueńben íǵ írattatíc ~
Mícoron ez zentsegnec
vetelere alazatossaggal
íarulandaz / erčed crístusnac zerete-
tít crístusnac · o̗ro̗c eletnec
 
15r
íllattʼat / lelkí íozagoknac
o̗regúletít / końhullatasoc-
-nac beuseget / zúnec to̗re-
-delmesseget · es by̋no̗knec
meg esmeretít · Mínd ezo̗-
-ket íol meg esmerte vala
zent Ieronimos doctor
kí mícoron halalanac
ídey̋en comonícalna · el-
-ien zentsego̗s díčerettel
díčere v́tet / monduan /
O o̗ro̗k eletnec zentseges
keńere / kíbe tartatíc mín-
-do̗n ío allatnac íze / es
míndo̗n edo̗ssegnec íllat-
-ía · Te benned vaǵon mín-
 
15v
-do̗n geńerúseg · es míndo̗n
oruossag / míndo̗n seged-
-seg / míndo̗n ńugodalm
es míndo̗n ío / kít embo̗r-
-nec kevannía · Mert ez
zent aztalon vaǵon mín-
-do̗n malaztnac telʼessege ·
es o̗ro̗c díčo̗segnec illat-
-ía Ith ielo̗ntímeg az íd-
-uo̗zíto̗ v́ keǵelmesseget
Ith vannac le teven
míndo̗n íozagoc Ith zol
az cristus íesus az o̗ zere-
-to̗ íeǵo̗senec / Az az · Az ay̋e-
-tatos lelo̗knec It vaǵon
 
16r
crístusnac kedues íelo̗n-
voltan / Ith vaǵon mín-
-do̗n egesseg · es ǵenerúseg
So̗t meeg azt mondom
hoǵ mínd ameńńeí
zento̗c · es anǵaloc na-
-ǵob vígasagot · es díčo̗-
-sego̗t nem valhatnac
mint az aldot crístus-
-nac comonícalasaba
Az az / hoz'a eǵǵesúlesbe
Es mínd effo̗ldo̗n valo
zento̗c · es malaztos
íamboroc ero̗znec test-
-nec ǵo̗ttrelmebe naǵ
 
16v
kúnúsego̗t · es edo̗ssego̗t
mícoron comonícalnac
test zerent / Auaǵ lelo̗c ze-
-rent ez mondhatatlan
naǵ zentseggel / Azerth
valakí o̗ro̗cke acar elní
zúkseg ennec hoǵ o̗ go-
-noz elethet íora valtoz-
-tassa / mert ha ezt nem
teíendí / az o̗ro̗k eleto̗th
maganac nem o̗ro̗c ele-
-tere / de íncab o̗ro̗c hala-
-lara vezí · es ístent buzzu
allasra kezerítí / Kíro̗l
Ilaríus neuú doctor ek-
-keppen zol / monduan ~
 
17r
Istent a meltatlan comoníca-
-lo buzzu allasra índoítʼa
zento̗knec v́no̗mmagatol el-
-tauoztattʼa ellenseget megví-
-gaztalʼa / maganac eletet meg
-ríuídeitj / ki cristusnac testet
ragvan meltatlan zaggat-
-ía · Azert ez zent írasnac bí-
-zonsagabol míndo̗n híw
kereztʼen megtanolhattʼa
míkeppen kelʼo̗n íarulnía
ez naǵ zentsego̗s felsego̗s
zentsegnec vetelere / kít ne-
-ko̗nc aǵǵon megtanulnonc
atʼa fiu · es zentlelo̗c Amen
Immar lezo̗n tanusag
 
17v
arrol míkeppen esmer-
-hetímeg embo̗r azt ha
meltan íarul ezzenth-
-segnec vetelere auaǵ
nem Iollehet ezt senkí ńil-
-van valo bízońsaggal meg
ne esmerhesse hoǵ ha mel-
-tan íarul ezzentsegnec ve-
-telere / auag nem / Demaga
doctoroc vetnec nemínemv́
ieǵo̗ket / kíbo̗l embo̗r vel-
-hetí ha magaba ey̋ego̗ket
lelendí / hoǵ bízvan ísten-
-nec naǵ írgalmassagaba
ío lelo̗kkel hoz'a íarulhat
Elso̗ íege ez / mícoron va-
 
18r
-lakí magaba azt esmerí
hoǵ az el mult bínen ban-
-codíc · es az ío̗uendo̗cto̗l
akary̋a magat meg otal-
-maznía · es az nekí haǵan-
-do penítencíat kez ley̋end
meg tartanía / es ha ío
akarattʼa vaǵon ístennec
zolgalnía / Mas íeǵ kíbo̗l
meg esmerhed ha melto
vaǵ ezzentsegnec vetele-
-re ez / mícoron azt esmero̗d
magadba / ha kez vaǵ ío
mívelko̗dettre · es ístení zol-
-galattra / mert ha ezt ma-
-gadba lelendo̗d / tahath
 
18v
tuǵǵad azt / hoǵ ístení ze-
-retet vaǵon te benned · kít
meg bízonít zent gergo̗r
monduan · Vallanía isten-
-nec zeretetít · es ístennec es-
-meretít / ennec tanoía ay̋o
mívelko̗det / ha kedeg ez oth
nem ley̋end /bizonsag ne-
-ko̗d / hoǵ ez elʼeten embo̗r ís-
-tent iǵen sem esmerte · v́tet sem
zerette / mert a resto̗c · es azoc
kík sokat aloznac / nem lelíc
v́mmagogba azt / hoǵ v́k ke-
-zo̗c volnanac ay̋o mívelko̗-
-dettre · es az ísteni zolgalat-
-ra · Azert ha magadba azt
 
19r
esmero̗d · es belo̗l arra ke-
-vankozol / hoǵ ennectoua
ío mívelko̗dettre akarod
magadat foglalnía · es ísten-
nec akarz zolgalnía / ez ígo̗n
ío íeǵ / mert ístennec ma-
-lazttʼa mívelko̗díc benned
es ekkeppen meltan íarulz
azzentsegnec vetelere / Har-
-madíc íeǵ kíbo̗l meg esme-
-ro̗d ha melto vaǵ crístus-
-nac teste vetelere / auaǵh
nem ez / mícoron magad-
-ba azt esmero̗d /hoǵ az isten-
-nec ígeíet o̗ro̗mest · es ǵo̗ńer-
-ko̗dessel halgatod / Mert em-
 
19v
-bo̗r akkít zeret annac be-
-zedet o̗ro̗mest halgattʼa
/ De ha azt esmero̗d hoǵ kel-
-letlen · es ízetlen / tahat tuǵ-
-ǵad hoǵ allelo̗c halalos
corsagba vaǵon / kíro̗l zent
Bernard doctor ekkeppen zol
monduan Semmíbo̗l em-
-bo̗r hamarab megnem es-
-meri testenec corsagat mínt
ebbo̗l / mícoron nekí az
etel · ítal kelletlen / Ezo̗nkep-
-pen semmíbo̗l ko̗ńńeben
lelko̗dnec corsagat meg-
 
20r
-nem esmerhed / mínt ha
neko̗d az ístennec ígeíenec
halgatasa ízo̗tlen · es kellet-
-len / kiuel allelo̗c zokot el-
-ní / Kíro̗l vǵmonda Vronc
a keserto̗ o̗rdo̗gnec Nem
čak keńerrel el embo̗r
de míndo̗n ígeueles el · kí
zarmazíc ístennec zaíabol
Neǵedíc íeǵ kíbo̗l megh
esmero̗d ha melto vaǵ
ez zentsegnec vetelere ez
mícoron azt esmero̗d
magadba / hoǵ az elleno̗d
vetko̗zo̗nec ellene zíuedbe
 
20v
semmínemú ǵúlo̗sego̗t · es
haragot nem tartaz / De
ha meeg ennel naǵobban
vetko̗zo̗t volna elleno̗d
eztes kez volnal megbo-
-čatnod / Azert hoǵ a keǵel-
-mes ísten attenno̗n bíno̗-
-det bočassa meg / O̗to̗díc
es ńílvabban valo íeǵe ez
zentsegnec meltan hoz'anc
valo vetelere ez / mícoron
valakí magaba azt esme-
-rí / hoǵ a keǵo̗s crístusnac
keńńarol · es halalarol o̗ro̗-
-mest emleko̗zic / Ky̋nec oka-
 
21r
-ert hatta neko̗nc ez zentseg-
-nec vetelet / monduan Ezt
valamenezo̗r hoz'atoc vezíto̗c
en kenomnac es halalom-
-nac emleko̗zetíre veǵeto̗c
Azert Vrnac Neuebe
íelo̗ntetíc ímmar ede-
ala mene haznalatos-
-sagos gy̋mo̗lče leǵen
ez zentsego̗s kennac
gondolatty̋anac · Azert
elso̗ haznalattʼa vronc crís-
-tusnac keńńanac halala-
-nac gondolattʼanac ez / mert
ígo̗n kíńńen istenho̗z tery̋t
 
21v
Es bínnel megkemeńúlt
zíuet to̗redelmessegre / es
ǵonasra zerzí / Ennec pel-
-dazattʼara ez zentsego̗s ken-
-nac ídeíen ko̗zíkclac repe-
-do̗zenec / fo̗ld meg índula ·
es coporsoc ńílanac / Az ko̗-
-zícclanac repedo̗zesen erčed
a kemeń zínec to̗redelmes-
-seget · A coporsonac ńílasan
erčed a ǵonasra valo zanak
meg ńílasat · es a fo̗ldnec
meg índulasan erčed az
cristusnac teste vetelereva-
-lo índulast · es meltan valo
 
22r
hoz'a íarulast / Masod haz-
-nalattʼa ez zentsego̗s kennac
gondolatty̋anac ez / mert
a by̋no̗s embo̗rbo̗l tezo̗n
haznalatos iambort · es zent
eletú embo̗rt / Kít ígo̗n kel
kevanní míndo̗nnec / Mert
vǵmond meeg a pogan
bo̗lčes / hoǵ bodog elet az
íamborsagos elet / Azert ha
keuelʼ vaǵee · es alazatossa-
-got keuanze / tahat gondol-
-íad ez crístusnac keńńat ·
es o̗ melsego̗s alazatossagat ·
es ebbo̗l valamí íot keuauz
 
22v
neko̗d mínd meg adatíc /
Azert valakí azt akary̋a
hoǵ a bínto̗l megzabadul-
-íon · es lelkí íozagba cazdag
leǵo̗n / tahat kel ez ílʼetennec
az crístusnac keńńat ǵacor-
-ta gondolnía / kí neko̗nc
hozta az o̗ro̗c eletnec bo-
-dogsagat ¶ Harmad hazna-
-lattʼa · es zentsego̗s gy̋mo̗lče
ez zentsego̗s kennac gondo-
-lattʼanac ez / mert az o̗ro̗c
bekesego̗t / kít vronc crístus
zerze ez v́ keńńanac halala-
-nac míatta embo̗rí nemzet
 
23r
ko̗zo̗t · es amíndo̗nhato atʼa
isten ko̗zo̗t / ezt embo̗rbe
megtartʼa · es haborusagot
ǵúlo̗sego̗t · es ireǵsego̗t em-
-bo̗rnec zíuebo̗l ki v́z · es o̗
lelket megzento̗lí · kít meg-
bízońít zent bonauentura
monduan Semmi olʼ ígo̗n
embo̗rbe ko̗zo̗nsego̗s meg-
-zento̗lest nem mívelko̗díc
mínt ez crístus keńńanac
gondolattʼa ¶ Neǵed hazna-
-lattʼa ez zentsego̗s kennac
gondolatʼanac ez / mert em-
-bo̗rrel a haborusagot kíńńen
elzenvettetí / Mert embo̗r va-
 
23v
-lamenezo̗r megzomorodíc
es meg emleko̗zíc crístus-
-nac keńńarol / annezor
crístostol meg vígaztaltatíc
kít megbizońít v́no̗mma-
-ga az soltar ko̗ńbe / mōd-
-van Vele vaǵoc a habo-
-rusagba / meg zabadítom
v́tet · es meg díčo̗y̋to̗m
v́tet/Azert igo̗n ielo̗s hy̋e-
-delm haborusagot zenvedo̗
embo̗rnec ez xp̄us keńńa-
-nac zent emleko̗zetj / kíro̗l
íǵmond zent bernard doc-
-tor / Nem lehet olʼ naǵ ha-
-borusagot embo̗rbe / hoǵ
kí edo̗ssegre nem valtozíc
 
24r
ha az íduo̗zíto̗nec keserú-
-seget zíuebe ǵo̗y̋tendi · es
rola iol meg emleko̗zen-
-díc / Azert ha zíuedbe zo-
-moru vaǵee / lelko̗dbe el-
-kesero̗ttel · izetlen · es ay̋etat-
-lan vaǵee / gondolʼad a naǵ
felsego̗s vrnac zomorusa-
-gat · es o̗ naǵ keserúseget
Kíro̗l v́no̗nmaga vǵmon-
-da · zomoru en lelko̗m mīd
en halalomíg · Es olʼ ígo̗n
naǵ len ez artatlan baran-
-nac o̗ zomorusaga · es kese-
-rúsege / hoǵ mind ez ve-
-lagba mene embo̗r vaǵon
es mene volt · es mene lezo̗n
 
24v
mínd ezo̗knec zomorusagat
es keserúseget fo̗lúl mula
Annera hoǵ vgan verrel
veríto̗zec beleíe / Azert ha
embo̗r ezt íol meg gondo-
-lanǵa / az o̗ zomorusaga
mind semmi lezo̗n eho̗z ke-
-po̗st · O̗to̗d haznalatʼa · es gy̋-
-mo̗lče ez zentsego̗s kennac
gondolattʼanac ez / merth
ez zentsego̗s gondolatnac
olʼ ígo̗n naǵ ereíe vaǵon
hoǵ embo̗rnec ístennec zent
acarattʼat meg íelo̗ntj · es
tehetsego̗t aad / hoǵ az ísten-
-nec meg esmert acarattʼat
betelʼesithesse / Kít embo̗r ez
 
25r
nekíl nem tehetne / Kít Vronc
V́no̗mmaga megbizonít
monduan / En nalam sem-
-mít nem tehetto̗c ¶ Hatod
gy̋mo̗lče ez zentsego̗s ken-
-nac gondolattʼanac ez
Mert a keǵo̗s crístus ez
ílʼeten embo̗rnec o̗ zíuet
lelket ay̋etatossaggal meg-
-ko̗ueríti · es bo̗lčeseggel meg-
eko̗seitj · Vǵhoǵ v́mmagat
es mínd v́ attʼafíaít iduo̗s-
-sego̗s íozagra tanítanía
tuǵǵa Es ennec fo̗lo̗tte y̋mad-
-sagat o̗ro̗mesben · es hama-
rab meg halgattʼa / Azert
meltan · es ígazan díčeríc
 
25v
míneko̗nc míndo̗n zent
doctoroc ez zentsego̗s ken-
-nac gondolattʼat / mert
míndo̗n ío kít adot / es ad
míneko̗nc az felsego̗s vr
ísten / mínd ennec míatta
atta · es aǵǵa ¶ Heted gy̋mo̗l-
-če ez zentsego̗s kennac gon-
-dolattʼanac ez / mert az edes
íesus ez ílʼeteno̗k<n>et kik
az o̗ zent keńńaba gondol-
-codnac · es edo̗sko̗dnec az
o̗ zent testenec harom rezebe
írta fel / hoǵ o̗ro̗cke rola el-
-ne feletko̗zy̋ec / Meg írta ez íl-
 
26r
-íeteno̗ket az o̗ ket kezen · Az-
-ert / hoǵ v́ket míndo̗n ńa-
-ualo̗aíogba megsegelʼe · Meg-
írta az o̗ ket labannes an-
-nac íeǵeíe / hoǵ o̗ to̗lo̗c soha
el ne mehesso̗n / Meg irta az
o̗ zíuebees / Arra / hoǵ v́ket
soha el nefelethesse · Mínd ezo̗-
-keth megbízoníttʼa v́no̗nma-
-ga Isaías profetanac míat-
-ta / monduan / Mínemde el-
felethethíe az ańa v́ kis ǵer-
-mo̗kete / hoǵ ne ko̗ńo̗rúlne
o̗ mehenec zúlo̗ttenne · es
ha az elfeledendí / en tego̗det
 
26v
el nem feledlec / Mert en
kezeímbe meg írtalac
tego̗det ¶ Nolczad gy̋mo̗lče
ez zentsego̗s kennac gon-
-dolattʼanac ez / Mert ez crí-
-stusnac keńńanac ay̋eta-
-tos gondolattʼanac míatta
naǵob malaztot · es erdo̗-
-mo̗t ńer ístento̗l / hoǵnē
-ha mínd egez kereztʼenseg
ímadna ero̗tte · Okat ve-
-tí arańzaíu zent Ianos
monduan Semmínemú
allat eǵeb nínčen hoǵ
mí embo̗ro̗knec íduo̗ssego̗t zerzo̗t-
 
27r
-volna · hanem čak ez crís-
-tusnac keńńa halala / Kí-
-lenczed gy̋mo̗lče ez zentsego̗s
kennac gondolaty̋anac ez /
Mert fo̗lúl mul ez zentsego̗s
gondolat míndo̗n eǵeb test-
zerent valo ío dolgocat / mert
semmí ístennec ennel kelle-
-meto̗sb · es embo̗rnec ennel
erdo̗mo̗sb / mínt ez crístusnac
keńńanac gondolattʼa / Kít
megbízonit naǵ Albert doc-
-tor / monduan / Crístusnac
keńńarol čak eǵ íǵúseggel
valo meg emleko̗zet / to̗bbet
haznal embo̗rnec hoǵnem
 
27v
eztendegvalo víz keńer bo̗ít
Auaǵ ha míndo̗n napon ma-
-gat ostorozna mínd o̗ verenec
kí ontasaíglan /Auaǵ ha mín-
-do̗n napon eǵ egez soltarth
oluasna Tízed gy̋mo̗lče ez
zentsego̗s kennac gondolat-
-íanac ez / mert ez cristusnac
keńńanac zo̗netlenvalo
ay̋etatos gondolattʼa íncab
íduo̗ssego̗sb embo̗rnec hon-
-nem ha a bodog zíz maría
mínd ammeńńeí zento̗k-
-kel · es anǵalokkal esedo̗zne-
-nec ero̗tte · es ezt erčed azzent-
-sego̗s kenhoz kepo̗st / ky̋nec
 
28r
haznalattʼa mínd o̗ro̗kke-
-valo / Mert fo̗keppen azzent-
-to̗knec y̋madsagaba nem
al embo̗rnec íduo̗ssege / de az
crístusnac keńńaba / Kíro̗l
vǵmond arańzaíu zenth
Ianos Embo̗ro̗knec míndo̗n
íduo̗ssege a crístusnac hala-
-laba vaǵon leteuen · Tízen-
-eǵǵed haznalattʼa ez zentse-
-go̗s kennac gondolattʼanac
ez / mert ha valakí ez velag-
-ba mulatta volna ídeíet
ígo̗n soc heusagba · es terne
ez cristus keńńanac ǵacorta-
-valo ay̋etatos gondolattʼara /
ennec míatta olʼ naǵ erdo̗-
 
28v
-mo̗t valhat / mínt az olʼ em-
-bo̗r / kí mínd o̗ ǵermo̗ksege-
-to̗lfogva ístennec zolgalt / es
íduo̗sseget híuo̗n kereste / De-
-maga ez zentsego̗s kennac
gondolattʼara ǵacorta · es ay̋e-
-tatossaggal nem ígeko̗zo̗th
De míert ez vtol íutot ezzent-
-sego̗s kenra ígeko̗zíc · es ǵacor-
-ta rola ay̋etatossaggal emle-
-ko̗zíc / hasonlatos lezo̗n / auaǵ
felúlmulʼa annac erdo̗met
kí mínd o̗ ǵermo̗ksegeto̗lfog-
-va ístennec zolgalt / demaga
ez zentsego̗s kennac gondolat-
-íara ay̋etatos nem volt ~
 
29r
Azert valakí ez velagba ídeíet
heaba mulatta el / ez elʼeten
embo̗r az elhaǵot lelkí íoza-
-got ígo̗n hamar · es naǵ be-
-uo̗n meglelhetí ez zentsego̗s
kennac ay̋etatossagos gondo-
-lattʼaba / Kíro̗l íǵmond zent
Bernard doctor / Tudom hoǵ
az en erdo̗mo̗m nem eleg en-
-neko̗m / de ammí foǵatko-
-zas ebbe vaǵon / ezt en ma-
-gamnac kí vezo̗m en vram-
-nac sebeíbo̗l / Tízenketto̗d ǵí-
-mo̗lče ez zentsego̗s kennac
gondolattʼanac ez / mert a
keǵo̗s xp̄us ez elʼeten embo̗rt
 
29v
kí ǵakorta ay̋etatossaggal
az o̗ keńńarol emleko̗zíc · o̗
halalanac ídeíen ezt megví-
-gaztalʼa az o̗ro̗c vígasarol
v́tet bízońossa teuen · es o̗
halalanac vtanna az o̗ro̗k
orzagot · es díčo̗sego̗t nekí ad-
-van / Azert ez míndo̗n em-
-bo̗rnec ígo̗n naǵ zúkseg / hoǵ
az crístus embo̗rnec v́ hala-
-lanac ídeíen oth leǵen / mert
accoron az halando embo̗rth
ígo̗n soc kesertet haborgattʼa
Kíto̗l az keǵo̗s xp̄us ígo̗n
híuo̗n meg otalmaz'a ha ez
velagba az o̗ keńńanac gon-
 
30r
-dolattʼanac míatta vele meg-
-esmerko̗do̗t · es vele baratsa-
-got zerzo̗t · Azert mínd ez
fo̗lúl mondot írasbol ada-
-tec meg esmerno̗nc / míbo̗l
embo̗r vehetí ha melto leǵo̗n
ez zentsegnec vetelere · auaǵ
nem / Kít vǵan ríuíden me-
-ges meg íelo̗nto̗c / hoǵ embo̗r-
-nec elmeíe kíńńeben foghas-
-sa / Azert elso̗ íeǵe ez len / hoǵ
ha embo̗r az elmult bínen
bancodíc · es az ío̗uendo̗to̗l akā-
-ía magat otalmaznía Mas
íeǵe ez / ha kez vaǵ ío míuel-
-ko̗dettre · es istení zolgalattra
Harmad íeǵe ez / ha az ísten-
 
30v
-nec ígeiet o̗ro̗mest halga-
-tod · Neǵed íeǵe ez / ha az el-
-leno̗d vetko̗zo̗nec ellene ǵú-
-lo̗sego̗t · es haragot nem
tartaz · O̗to̗d íeǵe · es íelo̗sb ez
ha az crístusnac keńńarol
o̗ro̗mest emleko̗zo̗l / Mert
ez olʼ naǵ felsego̗s íozag / hoǵ
čak ennec míatta embo̗r
a crístusnac zent testet lelo̗c
zerent hoz'a vezí / Mícoron ez
zentsego̗s kenrol ay̋etatos-
-saggal meg emleko̗zic / Kí
zentsego̗s emleko̗zetnec elso̗
haznalattʼa ez · mert em-
-bo̗rt ístenho̗z térít · es bínto̗l
 
31r
eltauoztat Masod haznalat-
-ía ez / mert a by̋no̗s embo̗r-
-bo̗l tezo̗n malaztos embo̗rt
Harmad haznalattʼa / mert
az o̗ro̗c bekesego̗t kít zerzo̗t
crístus az o̗ keńńanac míat-
-ta embo̗r ko̗zo̗t · es ísten ko̗zo̗t
ezt embo̗rbe megtartʼa / Neǵed
haznalattʼa / mert embo̗rrel
a haborusagot kíńńen el-
-zenvettetj · O̗to̗d haznalattʼa
mert ístennec zent akarat-
-íat meg íelo̗ntj / Hatod haz-
-nalattʼa / mert embo̗rnec
zíuet lelket zent malazt-
-tal megko̗uerítí · es bo̗lče-
 
31v
-seggel meg eko̗seítí · Heted
harnalattʼa / mert a xp̄us
ez elʼeteno̗ket kík o̗ro̗mest
gondolcodnac az o̗ keńńarol
o̗ zent testenec harom rezebe
fel írta / Nolčzad haznalat-
-ía / mert embo̗r ennec míat-
-ta míndo̗n íozag tetelnel
naǵob malaztot · es erdo̗mo̗t
ńer ístento̗l · Kílenced hazna-
-lattʼa ez / mert ístennec sem-
-mí ennel kellemeto̗sb Tized
haznalattʼa / mert míndo̗n
íozag tetelt fo̗lúl mul Tízen-
-eǵǵed haznalattʼa / mert az
elhaǵot íozagot kít bínnec
 
32r
míatta el vezto̗t / ennec mí-
-atta hamar meglelí · Tizo̗n-
-ketto̗d haznalattʼa ez / mert
ennec míatta embo̗r azt
erdo̗mlí / hoǵ a xp̄us hala-
-lanac ídeien oth íelo̗nnen
lezo̗n / vtet niegvígaztalvan
es ellensegto̗l meg otalmaz-
-van · es v́tet be víuen az
o̗ro̗c hazaba / Kit neko̗nc
kereso̗t ez v́ zentsego̗s keń-
-ńaual · es halalaual / Kíro̗l
aǵǵonc naǵ halat v́ felse-
-genec mínd o̗ro̗cko̗l o̗ro̗k-
-ke Amen Díčertessec vr
Isten · es o̗ zent ańńa
 
32v
Bínnec solǵa
Vrnac Neuebe kezde-
-tíc zolas az pocolnac
zo̗rńú · es keserú keń-
-ńarol / hoǵ a by̋no̗s
halʼa es a bínt meg haǵ-
-ǵa Malaztba valo em-
-bo̗r haly̋a · es o̗ to̗le
magat íncab meg
otalmaz'a / Azert íǵ
mond rola dauíd
profeta a soltar ko̗ńbe
COnuertantur pecca-
-tores in Infernum
omnes gentes que
oblíuíscuntur deum
Tery̋enec a bíno̗so̗c po-
 
33r
-kolba · es míndo̗n nemze-
-to̗t kic ístent elfelettec
Ved íol ezo̗dbe / hoǵ a po-
-col mondatíc lenníe bído̗s ·
es ígo̗n fo̗rtelmes helnec
kíert neueztetíc ígo̗n on-
-dogsagos vero̗mnec · es a
fo̗ldnec also rezenec / houa
folʼ · es takarodíc mínd ez
velagnac ondogsagos
genetsege · Vǵ mínt ez velag-
-nac arńekzekíbe · Es olʼ ígo̗n
naǵ melsego̗s vero̗m / hoǵ
valakí bele esendíc / o̗ro̗cke
soha belo̗le kí nem kelhet
míkeppen a nehez ko̗ a
 
33v
tengo̗rnec fenekero̗l / kí meg
mutattathec anǵalnac mí-
-atta / Kít meg írt zent Ianos
latasanac ko̗ńvebe ekkep-
-pen monduan Eǵ ero̗s an-
-ǵal fel vo̗n eǵ malom ko̗-
-veth · es be vete a tengo̗rbe
monduan Elʼen hertelen
vettetíc babillon a pokolba
holot vaǵon gonossagnac
es keǵo̗tlensegnec tely̋esse-
-ge / Ez babillonnac maǵar-
-saga galazat · es ez ǵalazat
nem eǵeb / hanem čak a
bínnec rutsagos ondog-
 
34r
-saga · Azert ez kí vettetíc a
pocolba / Kít megbízonít
profeta az soltar ko̗ńbe /
monduan / Elmeríttetenec
míkeppen a nehez on naǵ
melsego̗s vízbe / Kíro̗l čo-
-dalcodíc íras to̗rley̋te me-
-sto̗r · es iǵ mond O o̗ro̗kkeva-
-lo naǵ íay̋ vezíc · es ńaua-
-lʼassagos ǵo̗ttrelm / holoth soha
megnem hal kít a pocol-
-nac túze be ńelend / oth van-
-nac olʼ kenzooc kík keǵoc-
-nal zo̗rńúbec · es sarkannal
mergo̗sbec / ondokoc / feketúc
 
34v
es go̗ttrení sereno̗c Soha
megnem farradnac · de
míndo̗ncoron erre meg
vy̋íulnac / Míndencoron
zomoruc · es míndencoron
megmarní kezo̗k / Es ez íl-
-íen keserúsego̗s ken soha
mínd o̗ro̗cke nem íuth
halalnac hatarara · es soha
nem tud vegezest / de mín-
-dencoron lattatíc elkezdetní
Ezo̗n el amelcodíc Zent Ie-
-ronímos doctor / es vǵmond
Zo̗rńúko̗do̗m az eleuen ha-
-lalon / el amuloc a mardo-
-so fergeko̗n · ígo̗n felo̗c esno̗m
 
35r
az eleuen halalnac kezeben
Kíro̗l ígmond arań zaíu
zent Ianoses O o̗ro̗kkeva-
-lo halal · mondhatatlan
zo̗rńú keen / mít monǵac
te rolad nem tudom ~
Mert bezeddel megnem
íelo̗nthheto̗l / megnem foghat
en elmeem / zíueni megsem
gondolhat / Azert ved íool
ezo̗dben / hoǵ a pokolban
poganoknac kenńoc ígo̗n
naǵ · es vegezhetetlen / de-
-maga a kereztʼeno̗knec
keńńoknal naǵǵal kísseb
Míert v́k íduo̗ssegnec vtat
 
35v
vǵan nem esmertec · es
nem hallottac míkeppen
a kereztʼen embo̗ro̗c / Azert
míndo̗n kereztʼen ígazan
erče · es íol ezebe veǵe / Mert
íollehet a pocolnac keńńa
zamtalan · es megmond-
-hatatlan leǵo̗n · Demaga
mínd ez soc ko̗zzúl ríuíden
es íelo̗sben tizenket keńńa-
-rol lezo̗n mast íde ala
a bezed ¶ Azert Elso̗ keńńa
a pocolnac ez / mert abben-
-ne valooc ístento̗l anne-
-ra eltauoznac / hoǵ o̗ro̗cke
v́<.>tet soha nem lattʼac
 
36r
Masod keńńa ez / mert
oth vaǵon o̗ro̗c túz / kí
soha megnem alozíc · Har-
-mad keńńa ez / mert oth
vaǵon elviselhetetlen hí-
-degseg / Neǵed keńńa · es
ǵo̗ttrelme ez / mert oth va-
-ǵon ńaualgo ehseg · es
kenzo zomy̋usag · O̗to̗d keń-
-ńa ez / mert oth vaǵon
hy̋edelm nekíl valo halal
Hatod keńńa ez / merth
oth vaǵon ondogsagos do-
-hossag / Heted keńńa ez
Mert oth vaǵon naǵh
keserúsego̗s serelm · es fay̋-
 
36v
-dalm Ńolczad keńńa ez
Mert oth vaǵon zo̗ntelen
valo ístení karomlas / Kí-
-lenced keńńa ez / mert oth
vaǵon tapaztalhato setetseg
Tized keńńa ez / mert oth
vaǵon / auaǵ vannac ha-
-laltalan fergec Tizen eǵǵed
keńńa ez / mert oth vaǵon
retteneto̗s zo̗rńúseg / Tízen-
-ketto̗d keńńa a pocolnac ez
Mert o̗ benne olʼ ken vaǵon
ky̋nec soha vege nínčen
¶ Azert elso̗ keńńa pocolnac
ez / mert valakí oda vettetíc
o̗ro̗kke ístennec zy̋net soha
 
37r
nem lattʼa / kí míndo̗n ken-
-nal naǵob / mert eleg naǵ
ken az / hoǵ o̗rdo̗gnec hatal
-manac alatta vannac / de
ennel naǵob hoǵ mínden-
-nemú kent o̗ velo̗c zenved-
-níe / De naǵǵal naǵob az
hoǵ o̗ velo̗c mínd o̗ro̗kko̗l
o̗ro̗kke kenzodnac / de meeg
mínd ezo̗knel soccal naǵob
ken az / hoǵ ístennec zy̋net
nem latty̋ac · Mert ha azt
latnac / Kent semmít nem
zenvednenec / Azert ez oka
hoǵ naǵob ken nínčen po-
-colba mínt ístennec zy̋net
 
37v
nem latnía · Kíro̗l vǵmond
arańas bezedú zent Ianos
Ha enneko̗m elo̗mbe ezo̗r-
keppen valo kent veten-
-dez · es azokat olʼan naǵnac
nem aley̋tom sem ítelo̗m
mínt ezt / hoǵ a gonoz bí-
-no̗so̗c kí rekeztetnec a díčo̗-
-sego̗s · es vígasagos tarsa-
-sag ko̗zzúl · es a tero̗mto̗
istennec o̗ro̗c ǵúlesegebe
lenníie / Mert kí rekeztetníe
az o̗ro̗k íotol · es ídego̗nne
lenníe azoctol melʼeket az
vr ísten az v́tet zereto̗knec
zerzet / Mert annera nehe-
 
38r
zítíc a kent / Hoǵ ha eǵeb
kent semmít nem zenved-
-nenec / čak ezo̗nes ígo̗n
soc volna / Es kíńńeb vol-
-na ezo̗rzer valo túzbe egníe
honnem a keǵo̗s crístusnac
meg haragut zy̋net latnía
es o̗ to̗le o̗ro̗kke eltauoznía
Es íncab akarnac a setet
pocolnac to̗mlo̗cebe · es az
naǵ zo̗rńúsego̗s kenban
Io̗tto̗ket / honnem az íteletre
kí ío̗to̗ket · es mínd ez egez
velagnac az o̗ rutsagos on-
-dogsagokcal meg íelo̗nte-
-so̗ket / holot míndo̗n bíno̗k-
 
38v
-nec zídalmassagos zeǵen-
-sege ńílvan meglattatíc ·
es míndo̗no̗cto̗l meg esmer-
-tetíc / Kíro̗l čodalcodvan / es
elamelcoduan zent bernard
doctor · es íǵmond / Mít aletaz
mínemú · es mene lezo̗n
tahat ackoron a keserú-
-seg · es az siras / az ohay̋tas
es az zomorusag / mícoron
elvalaztatnac a keǵo̗tleno̗c
az igazaknac tarsasagatol
es az ístennec latasatol · es
adattatnac erdo̗go̗knec ha-
-talmassaganac alaía · es
mennec o̗ velo̗c az o̗ro̗c túz
 
39r
-be · Mas keńńa a pocolnac
ez / mert o̗ benne vaǵon eǵ
meg ǵoy̋tot sebo̗ssego̗s túz
ky̋ o̗ro̗cke soha megnem alo-
-zíc Es valakic ith ez velagba
ǵery̋edo̗ztec gonoz kevansag-
-nac túzeuel veg vethes ne-
-kíl / Kíro̗l vǵmond profeta
a soltar ko̗ńbe · Veto̗d vram
ísten v́ket te zo̗mo̗dnec elo̗tte
vǵ míkeppen az ego̗ kemen-
-cebe / Vr ísten o̗ haragy̋aba
meghaborgattʼa v́ket / es
túz ńelibe v́ket / es míkep-
-pen ez velagí túz addeg
soha megnem alozíc · míg-
-olʼ allatoth leel kít o̗ zokot
 
39v
meg egetníe / Ezo̗nkeppen az
o̗ro̗c túz míert nekí halal-
-talan fay̋a vaǵon / soha o̗ro̗c-
-ke megnem alozíc · de mín-
-do̗ncoron eeg · es mínd o̗ro̗c-
-ke eleuen · es abbele veto̗tte-
-ket soha megnem emeztj
Kít megbízonit azzent íras
monduan / Sírattʼa a keǵo̗t-
-len mínd azokat melʼeket
to̗th · es megnem emeztetít
Zent Bernard doctor ezo̗nt
bízoníttʼa / monduan / Mert
oth a pocolba a túz vǵ emezt-
-meg / hoǵ míndo̗ncoron meg-
-tart · es a ken vǵ neueko̗díc
 
40r
hoǵ míndencoron meg vy̋ul
Tudacoznac nemelʼec azon
hoǵ ha a pocolbelí túz leǵen
vǵan testo̗s es velagos
míkeppen ez velagi túz /Auaǵ
nem Erre zent gergo̗r doc-
-tor rea felel · es vǵmond · A po-
-colnac túze testo̗s · es íllethheto̗
es a bele vettetteket test zerent
egetj · es embo̗ri zolgalattal
nem ǵoy̋tatíc sem kedeg fa-
-val nem eltetíc / De eǵzo̗r meg-
vaǵon tero̗mtven · es o̗ro̗cke
megnem alozíc · es nem zík-
-seg eleztesre / mert míndenco-
-ron eeg · es vagon nemínemú
keues velagossaga a benne-
 
40v
-valo karhoztaknac naǵob
keńokra · es az o̗ langa olʼan
mínt a kenko̗nec langa sírú
sokoru ko̗ko̗rú · es ígo̗n bído̗s
es bízon velagossaga nínčen
Kít ezo̗n zent gergo̗r megbí-
-zonít / monduan / A bíno̗ko̗n
bozzu allo túznec egetese vaǵon
de velagossaga nínčen / Mert
a kiket a pokolnac túze be
-ńel / azokat a bízon velagos-
-sagtol meg vakey̋ttʼa / hoǵ v́ket
kíuúl az egetesnec serelme
ǵo̗to̗ry̋e · es belo̗l a kennac
vaksaga setetíče / hoǵ kík
o̗ tero̗mto̗ío̗knec ellene testo̗c-
 
41r
-kel · es lelko̗ckel vetko̗ztenec
Ezo̗nkeppen eǵeto̗mbe testo̗g-
-be · es lelko̗cbe kenzattassanac
Es ez ílʼeten ken a legjncab azoc-
-nac adattatíc / Kíc ez velagi tel-
-hetetlensegnec kevansagaual
karhoztanac ¶ Harmad íelo̗s
kenńa a pocolnac ez / merth
oth vaǵon elviselhetetlen hí-
deseeg / hoǵ kík íth ez velagba
az isteni zeretetto̗l elhídegúl-
-tec · es az o̗ zolgalattʼaba el-
-lankattanac · es el restúltec
oth a pokolba rezkessenec /
es fazy̋anac naǵ kenzo hí-
-degsegbe / Kíkro̗l vǵmond az
 
41v
zent íras Mennec honac
hídegsegero̗l ígo̗n naǵ hew-
-segre It vettetíc eǵ kerdes
Míkeppen mehetnec egǵún-
-nen masua / mert nam vǵ-
-mondnac / hoǵ a pocolba olʼ
naǵ zorossag lezen mínt az
say̋toba ígo̗n megzoretoth
zo̗lo̗ to̗rko̗lʼ / Abba nínčen
ketseg hoǵ vǵ nem lezo̗n
de az iteletnec vtanna · De kel
ezt keǵo̗sen erteno̗nc · hoǵ ez
ílʼen valtozas / es eǵh kenrol
masra menes lezo̗n čak ad-
-díg míg az vtolso íteleth
meg lezo̗n / Azert ez mikeppen
 
42r
leǵo̗n hídegsegro̗l heusegre
menes Beda neuú doctor
vǵmond rola / hoǵ az an-
-glísoknac cornícaíogba vǵ
olvasta / hoǵ kísseb constantí-
-nos čazarnac ídey̋en nemí-
-nemú vítez meghala · es en-
nec vtanna azon testbe fel-
-tamada elettre · kí olʼ ígo̗n
meg íy̋edo̗tvala a pocolnac
keńńatol / melʼet o̗ meg latot-
-vala / hoǵ legottan e velag
ko̗zzúl kifuta a kíetlen puz-
-taba · es oth maganac čena-
-la eǵ foly̋o víz mellet cellat
es o̗ benne eǵ kemenceet ·
es teli ído̗n a kemenceeth
 
42v
íol megfútíuala · es ennec
vtanna mínd ruhastol
magat a vízbe marty̋ava-
-la · es kí al vala a naǵh
hídegre · es a vízes ruhat
magahoz haǵǵa vala faǵnía
es hoǵ megfagvala be me-
-ǵo̗n vala a naǵ heusegben
es ez ílʼen dolgot mícoron
o̗ zo̗netlen tenne / megtudac
nemelʼec az zent atʼac ko̗z-
-zúl · es kezdec v́tet feǵelmez-
-níe · es rola tíltanía · O̗ ke-
-deg monda nekíc · Vay̋ha
ti lattatoc volna · es hallotta-
-toc volna azt ammít en
lattam · es hallottam / ne-
 
43r
-talantan ennel naǵobbat ·
es to̗bbet tenneto̗c tú mínt
en tezo̗c · es naǵ zorgalma-
-zatossaggal megkerdec v́tet
mít latoth volna · V́ kedeg
monda En mícoron e test-
-bo̗l kí menec / eǵ feno̗ssego̗s
embo̗r vín engo̗met nap
keletfele · es eǵ igo̗n naǵ ze-
-lo̗s melsego̗s vo̗lǵbe / Ky̋nec
eǵǵic oldala tely̋es vala túzzel ·
es ammasíc naǵ hidegsego̗s
hauas faǵǵal · es mínd e ket-
-fele telo̗es vala karhozot lelo̗c-
-kel · es mícoron eǵfelo̗l meg
vnńa vala valamelʼíc zen-
-vedníe a túznec egeteseet
mennec vala mas fele a
 
43v
naǵ hidegsegbe / es mícoron
meg vnńac vala a naǵ
hidegsegnec zenvedeset / men-
-nek vala esmeg a naǵ se-
-bo̗ssego̗s túzbe · es mínd ezo̗n-
-keppen valtoztattʼak vala
az o̗ keńńokat / Es ezo̗ket
megmonduan / Monda
touabba · es ezo̗ket megh
latvan / Vín engo̗met en-
-nec vtanna ezo̗n feno̗sse-
-go̗s embo̗r eǵ ígo̗n naǵ
súrú setetsego̗s helre · es
oth elo̗lem el enezec · es en
latec oth eǵ naǵ zo̗rńúse-
-go̗s · es melʼsego̗s vermo̗th
 
44r
kíbo̗l fello̗uo̗ldo̗znek vala
zamtalan túzes olʼ melʼ
golʼobísoc · es túzzel beto̗lt
embo̗ro̗c / míkeppen sebo̗s-
-sego̗s túznec zíkraía felfut-
-atnak vala esmeg beho̗r-
-pentetnec vala · es naǵ on-
-dogsagos dohossagot bočat-
-nacvala / Es oth en halleec
zamtalan sirocat · es orde-
-tassal valo ohay̋tasokat ·
es olʼ melʼ mínd erto̗m vala
ekkeppen monduan Iay̋ve-
-zíc mineko̗nc hoǵ bínnec
attok volt magonkat / Kíert
íth o̗ro̗cke ezo̗nkeppen ǵo̗t-
-treto̗nc · es lathec ígo̗n zo̗rńú
 
44v
o̗rdo̗go̗ket / es akaruan en-
-go̗met el ragadnía · es be
vetní az ego̗ kemencebe vero̗mbe · es
íelo̗nec oth feno̗ssegnec an-
-ǵala megtíltvan az o̗rdo̗-
-go̗ket / hoǵh engo̗met ne ílles-
-senec / monduan / Mert az
naǵ bíro parančolth ne-
-kí hoǵ tery̋o̗n be testebe · es
tarčon penítencíat ha el-
-akary̋a tauoztatnía ez íl-
-íeten zo̗rńú kenocat/ es ezo̗-
-keth megmonduan azoknac
zaíokat euuel beko̗te kíc
v́tet feǵelmezíc vala a ke-
-mensego̗s penítencía tar-
-tasrol / Neǵed íelo̗s keńńa
 
45r
a pokolnac o̗ro̗c ehseg · es
zomehsag / hoǵ kíc íth ez
velagba torcossagba eltenec ·
es nekí veget nem vettenec
oth a pocolba o̗ro̗c ehseǵǵo̗t
es zomehsagot zenveǵǵenec
Míkeppen ńílvan megteczíc
az ewangelíombelí cazdag-
-rol / Kíro̗l Vronc íesus vǵ-
-mond / Meg hala a kazdag ·
es pokolba temettethec / ki
az zegeń lazarnac nem
ada a keńer morsalekot
o̗ sem erdo̗mle o̗ to̗le eǵ čo̗p-
-penet vízet Ez ilʼeten torko-
-sokrol vǵmond az zent íras
Az elesego̗t mít ez ílʼeteńo̗c
 
45v
meg o̗ttenec / valtozíc o̗
ǵomrogba mego̗s keǵonac
epeíeue · es az o̗ boroc kíuel
meg rezo̗gíltenec · lezen o̗ ne-
-kíc sarkannac mergeue
Azert kík ez velagba torkos-
-saggal rezo̗go̗sko̗dnec / hal-
-gassak az o̗ lecceío̗ket · es
erčet egezlen az zent írast
Kíkro̗l vǵmond Isaías pro-
-feta ístennec kepebe Az en
zolgaím eznec / tú kedeg eho̗z-
-to̗c / Az en zolgaím íznac · tú
kedeg zomehoztoc / Az en zol-
-gaím o̗rúlnec / tú kedeg zí-
-dalmaztattoc · es zeǵo̗nko̗tto̗c
 
46r
Az en zolgaím vígadoznac
tí kedeg ordey̋totoc · es keser-
-go̗to̗c Soltar ko̗ńbe es vǵ
írattatíc Ehsego̗t zenvednec
mikeppen az ebec / Ez ilʼeten
keen leg íncab adattatíc
a torkosoknac · es az rezo̗go̗-
-so̗knec ¶ O̗to̗d keńńa a po-
-kolnac ez / mert oth vaǵon
halal / halal nekíl / kí mon-
-datíc elo̗ halalnac / Mert az
oth valoc vǵ halnac meg
hoǵ coronked elnec · es vǵ
elnec /hoǵ koronked meghal-
-nac /Ved íol azert ezo̗dbe
hoǵ ez velagba naǵob ken
 
46v
nínčen a halalnal / mert
míndo̗n embo̗r tauoztattʼa
es igo̗n feel to̗le / de las naǵ
čodat / hoǵ a pocolba olʼ ígo̗n
retteneto̗s / es olʼ ígo̗n felelmes
az o̗ro̗cke valo keserú ken
hoǵ a karhoztac oth a pocol-
-ba íncab keuannac a halalt
honnem eleto̗ket / Oka ez · hoǵ
az o̗ro̗kkevalo keserú zo̗rńú
kentol megzabadulhatnanac
Hoǵ ez mind ekkeppen leǵo̗n
Zent Ianos megbizoníttʼa
latasarol valo ko̗ńueben
monduan / A kennac ídeíen
keresnec embo̗ro̗c halalt ·
es megnem lelíc / keuan-
 
47r
-nanac meghalnía · es el
-futh o̗ to̗lo̗c a halal / Arra
monǵa nemínemú íam-
-bor doctor · O halal melʼ
-ígo̗n edo̗s volnal mast
azoknac kíknec níha ígo̗n
keserú voltal / čak tego̗det
kevannac / Kíc tego̗det ígo̗n
nem zeretnec vala · es te to̗-
-led ígo̗n felnec vala / Erro̗l
iǵ zool zent gergo̗r mond-
-van · Kíknec ith ez velagba
adatot o̗ro̗c eleto̗th keresnio̗c
es nem kerestec / a pocolba
keresnec halalt · es nem lelíc
Ezo̗n zent gergo̗r monǵa
Zo̗rńú keppen lezo̗n a pocolba
 
47v
valoknac a halal / halal ne-
-kíl vegezet veg nekíl · es
a foǵatkozas soha nem tud
megfoǵatkoznía / mert a
halal oth míndencoron eel
es a vegezet míndencoron
kezdetíc / A halal megh o̗l
de megnem holt a kennac
keserúsege ǵo̗ter / de soha
a felelmet el nem tauoztat-
-ía / A túz eget / de soha a se-
-tetsego̗t el nem úzí · es soha
velagossagot nem ad ~
Hatod keńńa pocolnac ez
Mert oth vaǵon ígo̗n naǵ
vndogsagos dohossag / Mert
 
48r
valakíc íth ez velagba a-
-bínben megbizhúttec / azok-
-nac vǵ íllíc hoǵ oth az
ondogsagos kenba o̗ro̗kke
bízho̗ǵǵenec / Kíkro̗l vǵmōd
az zent íras Isaiasnac
ko̗ńvebe / A pocolnac halat-
-tai kívettessenec · es az o̗ do̗-
-go̗cbelo̗l míndencoron do-
-hossag zarmazzec · es az o̗
vero̗c valtozec zurocca · es
az o̗ neduessego̗c kenko̗ue
O melʼ ígo̗n naǵ búz oth
lezo̗n / holot enne zamtalan
by̋no̗so̗knec do̗ghí eǵǵut
zorultanac / Azert nem čoda
 
48v
ha ez ilʼeteno̗knec senvedeke
bído̗s dohos az istennec
haraǵanac vermebe / houa
enne soc zo̗rńú vndogsag
eǵbe ǵúlt / Azert ez ílʼeteno̗c-
-nec fústj meltan · es íga-
-zan bido̗s holot enne zam-
-talan eretneko̗c / paraznac
rezo̗go̗sec / torkosoc · es eǵeb
zamtalan by̋no̗so̗c egettet-
-nec / Mert meneuel a pocol-
-ba to̗bben vannac / anneual
naǵob oth az ondogsag · es
es az zo̗rńúseg · es a dohos-
-sag ¶ Heted keńńa a pokol-
 
49r
-nac ez / Mert oth vaǵon
elvíselhetetnec kennac se-
-relme mínd o̗ro̗cke / holot
azon testben kíbe ez velag-
-ra zúlettec · es e velagban
eltec zenvedíc a keserúsego̗s
kent / Vǵhoǵ / míndo̗n testbe
tagba lezo̗n míndo̗nnemú
corsagnac fay̋dalma · es kese-
-rúsegnec neme / Kít ꝓphe-
-ta az soltar ko̗ńbe ekkeppen
bizonít / monduan / Meg ker-
-nikezenec engo̗met a halal-
-nac keserúsego̗s serelmí
es a keǵo̗tlensegnec soc keń
 
49v
-ńaí meghaboretanac en-
-go̗met / Es lezo̗n a karhozot
embo̗rnec o̗ teste ol ígo̗n ǵen-
-ge a kennac zenvedesere
hoǵ eǵ kíčínded zalmazal-
-nac ílletese ínkab sertene
v́tet / honnem az egez em-
-bo̗rt elo̗s to̗rrel valo vagas
Pelda melle Illetníe a koor
embo̗rnec sebeít eǵ kís calah
-zallal / íncab serzic honnem
az egez embo̗rt naǵ bottal
útnec / Zent Anselmos vǵ-
-mond / hoǵ a karhozot em-
-bo̗r lezo̗n míndo̗n vndog-
-sagnal · es do̗gnec vtalatosb
 
50r
Es olʼ ígo̗n naǵ nehesseggel
ńomoríttatíc meg · es mín-
-do̗n cormos allatnal zo̗rńú-
-sego̗sb / hoǵ o̗ sem kezet labat
sem eǵeb testenec valamíne-
-mú rezet eǵ mak zo̗mne
megnem índíthhattʼa · Ez
kedeg nem čoda / mert
vǵ parančol a hatalmas
bíro / hoǵ kezet labat meg-
-ko̗to̗zuen vettessec íǵ be az
o̗ro̗c setetsegbe · es oth va-
-lamít nem akarna / arra
míndo̗nre kezeríttessec · es
valamít akarna / attol
míndo̗nto̗l megtílttassec
 
50v
Es mínd ezo̗knec fo̗lo̗tte me-
-ne naǵ kent zenveǵǵo̗n ~
Peldat veth melle ezo̗n zent
doctor monduan / Ha vala-
-ky̋nec mast ez velagban
o̗ zo̗meít · es míndo̗n tagy̋at
be vernec zíkrazo tízes vas-
-sal / ez ílʼeten embo̗r ígo̗n
naǵ kent zenvedne / de apo-
-kolbelí karhoztac zamtalan
ezo̗rzo̗r naǵobbat zenvednec
ennel oth / a hova kúldí v́ket
a haragos bíro / monduan /
Meńńeto̗c el atkoztac az o̗ro̗c
túzbe / kí meg vaǵon zerezven
o̗rdo̗gnec · es o̗ anǵalínac · Es
 
51r
mind ezo̗knec fo̗lo̗tte lezo̗n
ko̗zo̗tto̗c naǵ haborusagh ·
es o̗ro̗c ǵúlo̗seg / hoǵ kíc
íth e velagba ezt zeretthec
es zerzo̗ttec / oth mínd o̗ro̗cke
zenveǵǵec / Vǵhoǵ / a test allel-
-ko̗th ǵúlo̗lní kezdí / azert hoǵ
íooth nem akart · es allelo̗c
a testo̗t ǵúlo̗lí / azert hoǵ a
gonoz acaratoth · es a gonoz
keuansagot mívelko̗dettel
betelʼesítto̗tte ¶ Ńolczad
keńńa a pocolnac ez / Mert
oth vaǵon zo̗ntelen valo
istení karomlas / kí megva-
-ǵon íruan zent Ianosnac
latasarol valo ko̗ńveben
 
51v
Holot vǵ mondatíc / Meg ka-
-romlac ammeńńeknec iste-
-neet a naǵ zo̗rńú keserúse-
-go̗s kenert / Mert oth olʼ ígo̗n
retteneto̗s · es fay̋dalmas a
keen / hoǵ annac míatta a
tero̗mto̗ istent · es mínd a zen-
-to̗ket / attʼokat / ańńokat a
napot / az horat a keńeret · es
abbort · es mínd azokat mível
es kickel ez velagba eltenec
meg atkozzac / Es oth lezo̗n
zo̗ntelen valo síras / es ko̗ńhul-
-lathas / lezo̗n olʼ mínt a tíznec
temerdo̗c zíkraía / Mert oth
nínčen ílʼen ko̗ń hullatas
mínt íth ez velagba / Mert
 
52r
vǵmond zent Agoston doctor
hoǵ ha a karhoztaknac ko̗ń
-hullatasoc oly̋an volna mínt
volt ez velagba / čak eǵ kar-
-hozot embo̗rnec końuezese to̗b
lenne honnem mind a naǵ
tengo̗rnec zamtalan vize / az
o̗ro̗csegnec vegezhetetlen vol-
-taert / Mert oth mikeppen
monǵa zent Bernald doctor
Semmi eǵeb nem hallatta-
-tíc honnem čak síras / es ko̗ń-
-hullathas / Ohay̋tas / keserges
siuas reuas · es fogaknac čí-
-corgatasa · Es oth eǵeb semmj
nem lattatíc / hanem čak
zo̗rńúseg / es míndo̗n ektelenseg /
 
52v
Kílenced keńńa a pocolnac
ez / Mert oth vaǵon tapaztal-
-hato setetseg / hoǵ kík íth ez
velagba lakoztanac bínnec
setetsego̗s vaksagaba / ottes
leǵenec a pokolnac o̗ro̗c se-
-tetsegebe / Es ezt zenvedíc
ígo̗n meltan / míert ez ve-
-lagba íncab zerettec abbínnec
setetseget / honnem a íam-
-borsagnac velagossagat / kíc-
-ro̗l panazol vronc íesus
v́no̗mmaga azzent ewan-
-geliomba / monduan / Vela-
-gossag ío̗ue ez velagra · es
embo̗ro̗c íncab zerethec a
setetseget / honnem velagos-
 
53r
-sagot O melʼ atkozot bolond-
sag ez embo̗ro̗knec hoǵ aca-
-ratty̋oc zerent eltauoztattʼac
az eleto̗th / es a halalt valazt-
-íac /Ay̋ot megvtalʼac / es a
gonozt tezíc Istent hattra
vetíc · es az o̗rdo̗gnec enged-
-nec / Kíro̗l vǵmond zenth
Agoston doctor / Naǵ bolond
-sag o̗rdo̗gnec zolgalnía
es a tero̗mto̗ istent elhad-
-nía / Mert az o̗rdo̗gnec sen-
-kí semminemú zolgalat-
tal keduet nem lelí · es va-
-lakí nekí to̗bbet zolgal a
bínnec míatta / addíg na-
 
53v
-ǵob · es to̗b kennal fízet nekí
Vǵan ezo̗n doctor ko̗ńo̗rúl-
-ven a by̋no̗s embo̗ro̗n vǵmōd
Zereto̗ atʼamfía ? Míre hoǵ ten-
-no̗n to̗ro̗ddel vagod el ńa-
cadath ? Míre acarod ma-
gadat vas becoual megko̗-
to̗zno̗d · Míre tezo̗d o̗rdo̗gnec
gonoz akarattʼat · Míre acarz
vele el vezno̗d · es atte o̗ro̗c
tízto̗ssego̗det elhadnod Vǵmōd
touabba · čodaloc azon hoǵ
embo̗r míndo̗n tero̗mto̗t
allatoknal okossagosb vol-
-na · es olʼ melʼ semmibe nem
ko̗uetj az okossagnac íteletít
 
54r
Meg vtalvan az íduo̗ssego̗s
íozagot / kevanuan az vezedel-
-messego̗ket / es artandocat
keresven · es akaruan az ha-
-lalos gonozokat O melʼ ígo̗n
bodogtalan valtsag valazta-
ni az o̗ro̗c kent · es elhadni
az o̗ro̗c dičo̗sego̗t / Venni
maganac az o̗ro̗c setetsego̗t
es el adni magatol az o̗ro̗c
naǵ velagossagot · Tízed keń-
-ńa a pocolnac ez · Mert oth
vannac ǵo̗ttro̗ fergek / kíro̗l
ekkeppen vaǵon meg írvā
Isay̋as profetanac míatta
Te alaad teríttetíc molʼ · es
 
54v
atte leppled leznec fergec
Ezo̗ket sirattʼavala zent
Agoston doctor / monduan /
Iay̋ vezíc azoknac kíknec
zerezven vaǵon fergeknec
mardosasa / túznec egetese
ehseg / zomesag / etel ítal
nekíl / zo̗netlen valo síras
es fog číčorgatas / zo̗mo̗knec
zíkrazo ko̗ńhullatasa / holot
halal kevantatíc · es nem
adattatic / Zent Bernard doc-
tor el amelcodíc ez ilʼeten zo̗r-
-ńúsego̗s kenro<d>l · es vǵmond
O túzzel tely̋es pocolnac
ektelen tartomańa / holot
 
55r
azoc kíc ǵo̗to̗rnec soha
megnem farradnac · es
azoc kíket ǵo̗to̗rnec soha
megnem halhatnac O azert
melʼ ígo̗n nem kellene ez
ilʼen zo̗rńúsego̗s sietno̗nc ·
es abínnec míatta hozza
ko̗zelgetno̗nc / De íncab o̗
to̗le igo̗n kellene futnonc
es eltauoztatnonc / holot
vaǵon koronked ego̗ túz
dedergo̗ · es rezketo̗ hidegseg
halaltalan fero̗g · elviselhetet-
-len dohossag /Aǵon vero̗ vas
vero̗c / tapaztalhato setetseg /
es bíno̗knec ǵalazattʼa · Ezo̗k-
 
55v
-ro̗l zola rego̗nte Ieremías
profeta / monduan / Igo̗n
meg ǵalaztassanac mínd
azoc / kík megnem esmerec
az o̗ro̗cke valo ǵalazatoth
ki soha elnem mosattatíc
Tízen eǵǵed keńńa a po-
-colnac ez / Mert oth vaǵon
ígo̗n retteneto̗s zo̗rńúseg
Mert oth lezo̗n o̗rdo̗go̗knec
zo̗rńúsego̗s latasoc / hoǵ kíc
íth ez velagba nem vtaltac
o̗rdo̗gnec tarsasagat · es o̗
hozzaíokvalo hasonlatossa-
-got / otthes leǵenec velo̗c
latvan ńílvan az o̗ zo̗rńú
 
56r
sego̗s zíno̗ket mínd o̗ro̗cke
Kíro̗l vǵmond Ieremías pro-
-feta Io̗nec · es mennec a
karhozottakra o̗rdo̗go̗knec
naǵ zo̗rńúsege · Ved íol
ezo̗dbe / hog ígo̗n naǵ zo̗r-
-ńúseg volna embo̗rnec lat-
-nía čak eǵ o̗rdo̗gnec zo̗r-
-ńúsegethes / De mít aley̋taz
mene zo̗rńúseg lezo̗n az
holot zo̗netlen · es míndo̗n-
-coron lattʼac az zamtalan o̗r-
-do̗gnec zo̗rńúseget · es az zam-
-talan by̋no̗so̗knec kík o̗rdo̗g-
-ho̗z mínd hasonlatosoc / Kíro̗l
vǵmond zent Agoston doctor
 
56v
Ebben bízońos leǵ / hoǵ ez
ílʼeten zo̗rńú besty̋enec zy̋-
-nenec latasa ez velagban
mene ken vaǵon mínd fe-
lúl muly̋a / Vǵmond touab-
-ba ezo̗n doctor Iay̋ iay̋ ha
elʼeten · es elʼen naǵ ken le-
-ǵo̗n az vndog sathannac
čak a zy̋nenec latasa / ki
mínd ez velagbeli kennal
naǵob / tahat valʼon mít
aley̋taz mene naǵ íaí vezíc ·
es mene naǵ zo̗rńúsego̗s
ken lezo̗n az o̗ ílletese fogdosa-
-sa ko̗rme ko̗zo̗t zoronga-
-tasa · es az o̗ naǵ mergo̗s
 
57r
fogaual valo mardosasa /
Valʼon míkeppen alhat
az o̗ zo̗rńúsego̗s zy̋nenec
elo̗tte · es az o̗ zaíanac el vi-
-selhetetlen dohossaganac
ellene · es az o̗ kenko̗uel lan-
-gazo zo̗mey̋nec elo̗tte / Val-
-íon ki az kí mínd ezo̗ket
megmondhassa ¶ Tizo̗nketto̗d
keńńa a pocolnac ez / mert
oth vaǵon olʼ ígo̗n naǵ
keserúsego̗s · es zo̗rńúsego̗s
ken / ky̋nec o̗ro̗cke vage soha
ninčen / Kít meg bizoníth
zent Ianos latasarol valo
keńvebe / monduan / Ǵo̗ttret-
-tetnec az túzben · es kenko̗be
 
57v
Ith Immar vettetíc eǵ
kerdes a kennac o̗ro̗cke
valo voltarol ekeppen
monduan · Valʼon míre
vaǵon ez / hoǵ embo̗r ab-
-bínt keues ideíg tezi · es
o̗ro̗cke valo kent kel ero̗tte
zenvedni /tecczíc enneko̗m
hoǵ ezt ígassag nem adna-
ía / mert az íras vǵmond
Mene merteckel te mero̗d
anneval meríc neko̗dees
Zent Thamas doctor e ker-
-desre rea felel ekkeppen /
monduan / Igassag aǵǵa
ezt / hoǵ ne maraǵǵon ab-
binnec ektelensege ígassag
 
58r
nac eko̗ssege nekíl / Azert
íollehet / hoǵ abbín leǵo̗u
keues ídeíglen / demaga a
keńńa o̗ro̗kke megmarad
De čak az olʼ bínnec / ky̋nec
ez velagban veg nem vetteto̗t
Ennec zent thamas doctor
neǵ okat veti · es zent gergo̗r
doctor el vegezí Elso̗ oka ez /
Mert abbin lezo̗n annac
ellene / ky̋nec soha vege nín-
-čen / Azert abbínnec kenńa-
-nackes vǵ kel lenni / hoǵ
soha vege ne leǵo̗n / ez nem
egeb hanem čak az vr ísten
ky̋nec sem kezdetj / sem vegezetj
nínčen / Masod oka / mert
embo̗r meg o̗li v́nmagaba
 
58v
az zent íozagot abbínnec
míatta / kíuel neki o̗ro̗kke
kello̗tvolna elníe / Harmad
oka / mert a karhozot embo̗r
ith ez velagba nem tartot
penítencíat / kít oth a pocol-
-ba mínd o̗ro̗cke sem tart-
-hat kíert íduo̗zúlní kelle-
-ne · Neǵed oka / mert ab-
-bín elvalazt embo̗rt az o̗ro̗c
eletto̗l Tudńamínt az ísten-
-to̗l / Azert meltan · es ígazan
esic az o̗ro̗c halalnac mar-
-caba / O̗to̗d okat vetj zent
gergo̗r doctor ekkeppen
monduan Míert a keǵo̗t-
 
59r
-leno̗c o̗ro̗mest akartac
volna ez velagba elnío̗c
mínd o̗ro̗cke / Arra hoǵ am-
-meg zocot bínnec ǵeńerú-
mínd o̗ro̗cke / Arra hoǵ am-
-meg zocot bínnec ǵeńerú-
-segebe mínd o̗ro̗cke elhettec-
-volna · Azert az ístennec ígas-
-sagos iteletj azt aǵǵa / hoǵ
soha ken nekíl ne leǵenec / kíc-
-nec acarattʼoc míndo̗ncoron
ez velagba bínben ǵo̗no̗rko̗-
-do̗t / Azert mínd ezo̗gbelo̗l ńil-
-van meg teczic / hoǵ c keues
ídeíg valo bin tetelert o̗ro̗c-
-ke valo kent zenvegǵenec
It ímmar vettetíc mas
kerdes arrol hoǵ ha a
pocolnac keńńa kereste-
-tíc naǵob mvncaual
 
59v
Auaǵ kedeg a menorzage
KIre ekeppen felel maǵara-
zo mesto̗r / monduan / hoǵ
a gonozoc naǵǵal nehezeb
mvnkaual keresíc magoc-
-nac a pocolnac o̗ro̗c keń-
-nat honnem ay̋oc az o̗ro̗c
meńorzagot / kíro̗l ekeppen
zol holgot neuú mesto̗r / mōd-
-van / By̋no̗so̗knec mvnka-
-íoc naǵǵal nehezeb az o̗ro̗c
kennac keresesebe / honnem
az zento̗knec az o̗ro̗c meńor-
-zagba meneso̗kbe / Mert az
zolga meneuel to̗b vrnac
zolgal / anneual to̗b mvnkat
 
60r
kel tenní / Míert kedeg ab-
-bíno̗s zolgal o̗rdo̗gnec / ez ve-
-lagnac · es o̗ testenec íncab
honnem ístennec / Azert va-
-lakí e harom vrnac zolgal
ellensegenec zolgal / Azert
elso̗ ellensege embo̗rnec er-
-do̗g / Azert az o̗rdo̗g vrnac
míert o̗ ígo̗n gonoz / ígo̗n go-
-noz zolgalattal kel o̗ nekí zol-
-galnía / Tudnamínt soc íríǵ-
-seggel / soc ǵúlo̗seggel / soc
ragalmassaggal / es soc hamís
hittel · Elezteb mondateg / hoǵ
ez o̗rdo̗g vrnac kel zolgalnía
soc íríǵǵseggel · ky̋nec hazna-
-lattʼa ez / Mert az íríǵ embo̗r
 
60v
mas embo̗rnec íamborsa-
-gabol gonozkodíc / Mas em-
embo̗rnec íozagba valo haz-
-nalattʼabol foǵatkozíc / mas
embo̗rnec bodogsagabol
bodogtalan · es geńette lezo̗n
Mas embo̗rnec zo̗ldsegebo̗l
meg az / Mas embo̗rnec
lelki ko̗uersegebo̗l elfońńad ·
es meg o̗zto̗uero̗díc / Mas
embo̗rnec zepsegebo̗l megfe-
-keto̗díc · es zo̗rńúe lezo̗n
Mas embo̗rnec velagossa-
-gabol megvakul · Mas em-
-bo̗rnec eleuensegebol meghal
 
61r
Azert mínd ezo̗c az írígsegnec
haznalattʼa kíert az o̗ro̗c po-
-colnac keńńat vezi · Mas zol-
-galattʼa o̗rdo̗gnec az atkozot
ǵúlo̗seg / ky̋nec haznalattʼat
zent Ianos ekkeppen írta-
-meg / monduan / Míndo̗n kí
atty̋afíat ǵúlo̗lí / ez elʼeten em-
-bo̗r ǵílcos · es az o̗ro̗c meńor-
-zagot nem vezí / Míre / mert
meg o̗lte o̗ lelket az ǵúlo̗seg-
-nec míatta / kíert meńor-
-zagot elveztí · es maganac
pocclot ńerí / Harmad zol-
-galattʼa a o̗ro̗c vrnac / tor-
 
61v
-cossag · es rezo̗gseg · Melʼ
ígo̗n naǵ nehez zolgalat
leǵo̗n o̗rdo̗gnec ez / Meg íelo̗n-
-tí íras maǵarazo mesto̗r
ekkeppen monduan / A rezo̗go̗s
torkosokat o̗rdo̗g vǵan bír-
-ia mínt embo̗r o̗ barmat
Vǵhoǵ / valamínemú bínre
akary̋a v́ket hay̋tanía / za-
-badon megtehetí ? Mire Mert
a crístus ezo̗ko̗n o̗rdo̗gnec
zabadsagot haǵot / Mínt meg-
vaǵon irvan az ewangelíom-
-ba az embo̗rro̗l / kíbe vala
hath zaz · es hatvan hat o̗rdo̗g
kíket mícoron vronc o̗ belo̗le
 
62r
ki úze / Mondanac / ha mín-
-ket ínnet kí vetcz / keero̗nc
tego̗d azon hoǵ bočas be
mínket ez díznocba / Kík
íth velo̗nc vannac · es leg-
-ottan zabadda haǵa v́ket
beleo̗k menníe · Es e dízno-
-kat o̗rízík vala a pastoroc
a tengo̗r mellet / Es hoǵ be-
-leo̗c menenec az o̗rdo̗go̗c
legottan mínd a tengo̗rbe
zo̗gdo̗senec · es mínd bele
halanac / Azert a díznokon er-
-tetnec mínd a torcosoc · es a
rezo̗go̗so̗c / kíko̗n a Crístus
o̗rdo̗go̗knec hatalmat adot
 
62v
Hoǵ ha a bínbe vegíg
megmaradnac / mínd a
tengo̗rbe /Az az · pocolba o̗ ve-
-lo̗c zo̗gdo̗ssenec / es mínd bele
o̗lʼec v́ket Azert valaki o̗r-
-do̗gnec zolgal testenec kedue-
-nec kereseseuel / ez o̗ nekí zol-
-gal · es fízetese / de halgassad
ímmar az zent doctorocat
mít zolnac a torcossagrol
Mert zent Agoston doctor
vǵmond rola / Az rezo̗gseg
hízo̗lko̗do̗ o̗rdo̗g / edo̗s mero̗g
ǵeńerko̗do̗ bín / Vetko̗zeto̗k-
-nec ańńa / gonossagnac
 
63r
ǵo̗kere /by̋no̗knec kezdetí
ffo̗nec meg haborítoy̋a
Elmenec elfordítoy̋a · es lelo̗c-
-nec vezedelme / kít valakí
val / ez o̗mmagat nem val-
-ía · es valakí nem tezí / ez
bínt nem tezo̗n / Seneca
neẃ mesto̗r vǵmond rola
valʼon mí vtalatosb rezo̗g
embo̗rnel / Ky̋nec zaiabol
dohossag zarmazíc / zola-
-saba bolondozíc / títkoth
nem tart / ky̋nec elmey̋e
el ídego̗núlt / eze el veez
zy̋ne elvaltozíc Istennec
 
63v
lezo̗n ǵúlesego̗s /Anǵaloc-
-nac vtalatos · es embo̗ro̗c-
-nec mo̗uete Iozagoctol
megfoztatíc · es míndo̗no̗c-
-to̗l megńomottatíc · zent
Ambrus doctor es ígo̗n zí-
-dalmaz'a ez atkozot bínt /
monduan A Rezo̗gseg meg-
-ǵalaz'a a termezeto̗th / kí
veztí embo̗rbo̗l ístennec
malazttʼat · es el vezti o̗ díčo̗-
-seget Ala vetuen v́tet a
melsego̗s túzes vero̗mben
Mert embo̗rbo̗l tezo̗n best-
-iet / Az ero̗sbo̗l ero̗telent
Iamborbol tezo̗n nem íam-
 
64r
-bort / Tíztabol fo̗rtelmest /
es bo̗lč embo̗rbo̗l tezo̗n
bolondot / Azert kikí mínd
iol veǵe ezebe / mert a tor-
-cossag míndo̗n bínnec
vtat zerez allelo̗kbe menes-
-re / mert valakí e bínnel
meg ǵo̗zetetendíc semmíne-
-mú bínnec ellene nem al-
-hat · Azert ez rezo̗gseg sem-
-mí nem eǵeb / hanem <bí->
čak by̋no̗knec coporsoy̋a
vndogsagnac aztaga · es
ǵo̗y̋teueńe / fertelmessegnec
kezdetí · Ocadasnac ańńa
Tiztasagnac ellensege · es testí
 
64v
túznec ǵoy̋tasa / Mínd ezo̗ket
megbízoníttʼa azzent íras
monduan bo̗lčnec míat-
-ta / Bornac ítala be meǵo̗n
hízo̗lko̗duen · es kedueso̗n
de az utolso napon meg-
-mar míkeppen azzomac ·
es míkeppen a regulos neuú
mergo̗s keǵo mergo̗t ont
allelo̗cbe / Azert mínd ezo̗gbe-
-lo̗l megteczic melʼ igo̗n nehez
leǵo̗n o̗rdo̗gnec · es a testnec
zolgalnía / kíert o̗rdo̗g fizet
nekí auual ammíe vaǵon
Nekí kedeg eǵeb íozaga nínč
 
65r
hanem čak a pokolnac
keńńa · Azert ezt meghallooc ·
es megbizoníttathek / hoǵh
o̗rdo̗gnec · es a pocolnac keń-
-ńaert naǵǵal nehezeb
zolgalnía honnem ístennec
Immar bízonítassec azes meg
hoǵ naǵǵal ky̋ńńeb ístennec
zolgalnonc honnem o̗rdo̗gnec ·
es naǵǵal kíńńeb meńor-
-zagot venno̗nc honnem
a pokolnac keńńat / Ezt meg-
bízoníttʼa ezo̗n íras maǵara-
-zo mesto̗r / monduan / Az ísten
zereto̗ embo̗rnec lelke · es o̗
 
65v
zíue olʼan mínt az zo̗nte-
-len valo vendegseg / Mí-
-keppen monǵa zent lelo̗c
bo̗lčnec miatta / Mert mí-
-keppen zokot embo̗rnec ǵo̗-
-nerko̗dní ay̋o vendegsegbe
etelbe ítalba · es vígasagba
ezo̗nkeppen az isten zere-
-to̗ lelo̗k ǵeńerko̗díc edo̗sko̗díc ·
es vígadoz az ístení zent
zeretedbe · es a lelkí íoza-
gocba Iǵ ekkeppen / Mert
ha feltekent / lattʼa az ístent
lelkí zo̗mey̋mel / kít soha
 
66r
megnem bantoth / es ha
vetko̗zo̗tthee rola peníten-
-cíat tartot · es ío remense-
-ge vaǵon hoǵ az ísten kít
o̗ zeret / by̋net nekí meg-
bočatta · es mínd ezo̗c o̗-
-nekí teznec naǵ o̗ro̗met
Es ha tekent az isten zere-
-to̗ alaa · es lattʼa a pocclot
hoǵ houa semmínemú
isten zereto̗ · es bizon pení
tencía tarto nem meǵo̗n
es abba ío remensege va-
-ǵon / hoǵ o̗ oda nem vettetíc
 
66v
/ es ebbe nekí vaǵon naǵ
o̗ro̗me / Es ha tekent hattra
o̗smerí az elmult ído̗t / hoǵ
ístennec zolgalattʼaba ko̗lto̗t-
-te el Es ha elo̗ue tekent / vǵ
o̗smerí · es vǵ hízí / hoǵ az
ío̗uendo̗ ído̗t ístennec zolga-
-lattʼaba akary̋a · es kevanńa
elko̗lteníe mínd addíg míg
ez velagba el / Kíbo̗l mínd
naǵ lelkí vígasag adatíc
o̗ nekí / ha kedeg tekent íob
fele / tahat azt lattʼa hoǵ az
anǵal kí nekí adattatoth
zolgalattra · es o̗rízettre / v́tet
o̗rizí · es otalmazy̋a mínd
 
67r
o̗ halalaíg o̗rdo̗gnec hatal-
-matol · es o̗ čalardsagatol
Es halalanac vtanna vízí
o̗ lelket ammeńńeí bodog-
-sagba / holot a cristossal · es
a bodog zíz maríaual · es
mínd ammeńńeí zamta-
-lan zento̗ckel · es anǵaloc-
-kal orzagolnac mínd
o̗ro̗cko̗l o̗ro̗cke / Azert az
isten zereto̗c alazatosoc · es
engedelmeso̗c míndo̗ncoron
vannac vigasagba · es íd-
-uo̗ssego̗kro̗l naǵ batorsag-
-ba · es ío remensegbe / Vǵhog /
Ez ilʼeten nem fel halaltol
 
67v
Nem fel o̗rdo̗gto̗l · es semmí-
-nemú ellensegto̗l / Kíro̗l
Vǵmond vers to̗rley̋to̗ Me-
-sto̗r Qui seruít deo / regnat
vt leo · Valakí ístennec zolgal
orzaglʼ vǵ mínt orozlan ~
Azert mínd ezo̗gbo̗l ńílvan
megteczíc / hoǵ ístennec ky̋ń-
-ńeb zolgalni honnem mínt
o̗rdo̗gnec · es a meńorzagba
naǵǵal kíńńeb menníe
honnem pocolba Io Iesus
otalmazmeg mínket
a pocolnac keńńatol
 
68r
[[]]

68v
[[]]

69r
[[]]

69v
[[]]

70r
[[]]

70v
[[]]

71r
[[]]

71v
[[]]

72r
Passio domíni nostrí ihū xp̄i
MIVronknac íesus
crístusnac o̗ halala
auaǵ keńńa ketto̗to̗l
tamadot Elo̗zer Sído nep-
-nec íreǵsegeto̗l / Masttol
o̗ el aruloíanak fesvense-
-geto̗l / kí meg peldazva
vaǵon Sent moy̋sesnec
elw ko̗ńveben Gonoz vad
megmarta en fiamath
Iosephet / hoǵ e bezedo̗c
leǵenec a síro aty̋anac
o̗ fíarol · Azert a gonoz
vas Sy̋do nepnec írígse-
-ge / Mert a soc čodat / kít
 
72v
tezenvala · es ielennen la-
-zarnac feltamaztasaert
Tahat a nep meǵen vala
vtanna / kíert remúlenec
íreǵsegre Sent Ianos mon
-dasa zerent A sido fey̋edel-
-mek · es a zerzeto̗s sídoc
ǵy̋leko̗zenec tanačba · es
ezt monǵac vala / Míth
tezo̗nc / mert ez embo̗r
soc čodat tezo̗n / ha v́tet
ekeppen elhaǵǵoc / mínd
o̗ benne híznec · Es el ío̗-
-nek a romay̋ac · es el vezíc
ammí helo̗nket · es ne-
 
73r
-po̗nket / Demaga o̗ ko̗z- ·
-zúlo̗c kay̋fas neuú kí-
-vala az eztendo̗belí fey̋e-
delm Io̗uendo̗th monda
mondvan Illíc necto̗k
hoǵ eǵ embo̗r halʼon meg
íoob / Honnem mínd a soc
nep el vezzo̗n / demaga azt
o̗ to̗le nem monǵavala
de míert az eztendo̗ belí
píspec vala Io̗uendo̗ mon-
-dot vala · es ezt mondot-
-ta vala / mert a nepert
meg halando vala · es nem
čac a nepert / de embo̗rnec
 
73v
fiai / kík el ozlottacvala · eǵbe
ǵúttene Senth Mathe ewan-
-gelista mondasa zerent · het-
fen be mene íerusalemben ·
es az vton lele eǵ fíge faath
leveleueI o̗zue gy̋mo̗lč ne-
-kíl meg eho̗zven / meg at-
-koza / Ki legottan meg aza
Mert íeǵo̗zíuala sido ne-
-peth čak bezeddel leueles-
-to̗l thetemeń nekil · es íd-
-vessegnek gy̋mo̗lče nekíl ·
Azert atkoza meg Es ío̗ve
a templomba · es mínd napot
estíg predícalla · es soc ve-
 
74r
-teko̗desevala a sído papí
fey̋edelmekkel · es az zerze-
-to̗s sidokcal · es be mene
bethaníaba / Kedden reggel
ismeg íerusalembe mene ·
es ío̗vala olíuetím heǵen
Es monda a tanítvańok-
-nac / Tuǵǵatoc hoǵ e keth-
-nap vtan husveth lezen
es embo̗rnec fía el arulta-
-tíc / hoǵ megfezíttessec / Ma-
-ga ǵakorta predícallottava-
-la meg nekík / de ma el ve-
-gezven Neǵed napon / Az az
Seredan nem mene íeru-
-salembe / hoǵ o̗ nekic adna-
 
74v
-ía halalra / es el arulasa-
-nac helet meg mutata /
Mert ha be io̗tvolna / ta-
-hat o̗ vele naǵ veteko̗de-
-sek · es ellenko̗desek voltac-
-volna · es hoǵ úressego̗th
nem haǵotvolna o̗ nekíc
tanalcz ǵúttení / Demaga
mícoron v́tet megnem
lelícvala / tahat az o̗ tana-
-čoknac ídeíe vala · Tahat
o̗zve ǵúlenec a papi fey̋e-
-delmec · es az sidoknac vee-
-ni az sido fey̋edelmeknec
pítvaraba / Kí monda-
-tíc vala kay̋fasnac · es ta-
 
75r
-načoth tartanac / hoǵ íe-
-sost čalardsaggal megh
tartanac · es meg o̗lneíek
Es azt monǵacvala / Ne
ez innep napon / Az az hus-
-veth nap'an / mert neta-
-lantan zendúles lenne a
nep ko̗zo̗th / feltícvala a
nepet / mert ígo̗n zeretíc-
-vala iesost / Es Iudast fes-
-vensege ketelenetíuala
hoǵ íesost el arulnaía az
nepnec / Tahat sathanas
Az az pocolbelí o̗rdo̗g hízel-
-ko̗deek íudasnac / Auaǵ
y̋hle / Tudvan kedeg / hogh
 
75v
eǵben ǵúleko̗ztenek a sído
papí fey̋edelmek · es meg-
gondolní íesusnac halalat
Es el mene Iudas tanačba
es monda nekíc Míth acar-
-tok neko̗m adní / en v́tet
necto̗k adom / kík halvan
ígo̗n meg o̗rúlenec · es foga-
-danac nekí harmícz penzt
A vala seredan / kít meg-
-bízońít zent eǵhaz / hoǵ az
napon olvassa y̋saías pro-
-fecíaíat Im o̗ íutalma elo̗tte-
-vala Mikeppen azt gondo-
-la Iudas Vǵmond rola
zent Ianos ewangelísta / hoǵ
verag vasarnap elo̗t valo
 
76r
zombaton ío̗ue Iesus betaní-
-aba holot lazart feltamaz-
-totta vala / mert megholtva-
-la / kít íesus feltamazta · es
oth to̗nek vačorat · es mar-
-tha zolgalvala / es lazar eǵǵíc-
-vala az evo̗knec / María
vo̗n eǵ fonth nardosban
alkototh no̗mo̗s keneto̗th
es meg kene íesusnac
labaít vele · es az o̗ haíaval
meg to̗rle labaít Es a haz
be telec a no̗mo̗s keneth-
-nec íllattʼaval / Monda
eǵ az o̗ taníttvańí ko̗zzúl
Iudas kí v́tet el arulo va-
-la ? Míre a keneth nem
 
76v
adatot el harom zaz pen-
-zo̗n · es zegeńo̗knec adatot-
-volna / De azt nem mon-
-ǵa vala a zegeńo̗kro̗l / De-
-maga lopo vrẃ vala · es erzeńe-
vala · es nekíc mít adnac-
vala abban viselívala ~
Azert Iesus monda / had-
-del v́tet /A no̗mo̗s keneto̗t
tarttʼa en temeteso̗mnec
nap'ara / Mert zegeńo̗k
míndo̗ncoron vannac
veleto̗c / de en nem vaǵoc
míndo̗ncoron tú veleto̗k
Zent Mark mondasa ze-
 
77r
-rent / Bízon mondom tínek-
-to̗k valahol ez ewangelío-
-moth predícallanǵac mīd
velagot mía mondatic ~
hoǵ ez ezt to̗tte hírdetí o̗ emle-
-ko̗zetíre / Zent lucacz ewan-
-gelísta vǵmond / Hoǵ ez by̋-
-nert ment volna Iudasba
sathanas / Az az pocolbelí
o̗rdo̗g · es ezo̗nkeppen eǵeb
-nemẃ be ío̗uendo̗bo̗l tízedo̗th
el vroz vala Es a no̗mo̗s ke-
-neto̗th kebzo̗ttevala harom
zaz penzo̗n íutonac / mert
ístennec o̗ zo̗melʼevel veǵo̗n
 
77v
ígazat a harmícz penzel
maganac / Azert zent lucacz
mondasa zerent zola a fo̗
sidoknac / es az íras tudoc-
-nac / hoǵ míkeppen v́tet
nekíc adnaía / es meg ze-
-go̗dek velo̗k / kérven azth
ammín a keneto̗th el adhat-
-tacvolna tízedeet ki tezo̗n-
-vala harmícz penzt · Es
keres vala úressego̗t mí-
-keppen adnaía nekíc v́tet
sokassag nekíl / ez vala ze-
-redan · Vǵmond nemíne-
-mẃ e felo̗l bodog azzon-
-nak o̗ kepeben íth Iudas
 
78r
? Míre nem adaad / auaǵ
arulad el ańńat fiaval
o̗zve / hoǵ kíknec el valha-
-tatlan · es feso̗lhetetlen o̗ro̗-
-mo̗k vala / az serelm íǵenlo̗
lenne monno kenńanac
O alnac · es hítetlen Iudas
kí nem zeǵo̗nled ańńanac
eǵǵetlen eǵ fíat ílʼ kemeń
kenra el arulní / Azert nem
tilovek meg a vezedelmnec
fía o̗ gonoz · es alnoc zando-
-carol So̗th fia elhaǵvan · es
eǵeb apostolocat az sido fe-
-iedelmekho̗z mene · es az el-
 
78v
arulast / kít zerzo̗tvala
megtelʼesíttení · zent Agoston
bodog azzon kepeben vǵmōd
O Iudas alnoc mesto̗r · es
to̗seer O Iudas gonoz fo̗sven
kerhettel volna o̗ ańńatol
Harmicz penzt · Es ha o̗
ay̋tonkent iartvolna ees /
neko̗d meglelte volna mí
elo̗th o̗ zent fíat ilʼ zerńen
el arultadvolna / četerte-
-ken ío̗ue betaníabol olíue-
tim heǵere · es elbočata pe-
-to̗rt · es Ianost / mondvan
Meńńeto̗k el alkossatoc
neko̗nc enno̗nk / hoǵ
 
79r
eǵo̗nc · Azok ottan felelenec
Hol akarod hoǵ alkos-
-sonc Monda íesus o̗ ne-
-kíc · Im be meneth a va-
-rosban · lelto̗k eǵ embo̗rt
ki eǵ corso vízeth vjzo̗n
ko̗uesseto̗c v́tet a hazíg-
-lan a melʼben meǵen /
es monǵatoc a haz vra-
-nac · Azt monǵa neko̗d
mesto̗r / hol vaǵon a va-
-čoralo haaz · es oth en ta-
-tanítvańí<.>mval meg ezo̗m
a husvetí barant Es a
megmutattʼa ty̋nekto̗c
a nag vačoralo helth
 
79v
es oth alkossatokmeg en-
-neko̗m a husvetí barant
Es elmenven / azonkeppen
leleek / míkeppen íesus mon-
-dottavala nekíc / es megh-
-alkothak a vačorat / Ve-
-čerńe megleueen míco-
-ron ídeíe volna leúle
es a tízenket apastaloc
vele o̗zveen Iesus veue
a keńeret / meg zege · es
meg alda · es ada o̗ tanít-
-vańínac · es monda
Veǵetec · es meg eǵetek
ez en testo̗m / Es veuen
a kelho̗th / halat ada · es
 
80r
nekíc ada / monduan / Ig-
-íatoc ebbo̗l mínd / mert
ez en veerem · kí tú erteto̗c
es sokakert kí o̗thletíc
míndo̗n by̋no̗knec bočat
-nattʼara / Demaga mon-
-dom ty̋necto̗c / hoǵ matol-
-fogva nem ízom a vezzo̗-
-nec gy̋mo̗lčeben a na-
-píglan mígnem azth
ízom veleto̗c o̗zue en
aty̋amnac orzagaban · es
monda nekíc / kevanva
kevanam veleto̗k meg-
enní a vačorat mi
elo̗th megkenzatom · Azoc
vačoralvan bancodec a
 
80v
Iudason / keserúlteben
monda · Bízoń mondom
nekto̗c / hoǵ eǵǵíto̗k en-
-go̗met el arul Es az eǵebí
bankodvan íǵen kezdenec
mondaní / Nemde en va-
-ǵoke vram · Iesus felele
es monda / Kí en velem
a talba martʼa a ky̋neret
az kí engo̗m el arul ~
Embo̗rnec fia el meǵen
míkeppen írvan vaǵon
o̗ rola / De íaí naǵ Oh
annak kí míath el adatíc
De bízońaual íob voltvolna
 
81r
annak hoǵ e velagra ne zí-
leto̗thvolna az embo̗r Felele
Iudas kí elarulta vala v́tet
Mesto̗r Nemde en vaǵoc
-ee · Felele Iesus · es monda
nekí · Te mondad Ith ne-
-mínemẃ alazatos doctor
vǵmond bodog azzonnac
kepebe · O vezedelmnec fía
Míre te by̋no̗dnec nehes-
-seget nem nezo̗d · es nem
latod kenodath / bínben vol-
-todat semmikeppen nem
zeǵenlo̗d · Míre nem felo̗d
ílʼen naǵ bínnec kenńat
 
81v
Mert teneko̗d íob volt-
volna hoǵ e velagra
se zilettel volna ? Míre
acarod e penzt el venno̗d
kít by̋nnekíl nem val-
hacz / Míre hoǵ bínben
telʼesseggel lattatol / kí te-
-go̗det megvaltaní ío̗th
bínben fogattal · O gonoz
lelo̗k / melʼ keues neko̗d
íduo̗ssego̗d / hoǵ azt kí
míndennec íduo̗zíto̗y̋e
ílʼ ígo̗n keves / es ńaua-
-lʼas íutalmert el attal
Es v́k kezdec kerdezní
 
82r
o̗ ko̗zo̗tto̗c / kí ezt akarna-
-ía tenní / Es a tanítva-
-ńoc ko̗zzúl eǵvala / kí
íesosnac o̗leben le to̗tte-
vala fey̋et / kít zeretva-
-la íesus / Zolala nekí
peto̗r · es azt monda nekí
ky̋ az kíro̗l monda / Az
-keppen hoǵ lefekútvolna
zent Ianos íesusnac ter-
-dere Monda íesusnac
Vram kí az ki tego̗det
el arul · Felele Iesus · A kí-
-nec maartoth ky̋ńeret
adoc / v́k vačoralvan
 
82v
Veue Iesus a kíńeret · es
meg mārtvam / ada Iu-
-das scaríotnac / Es tuǵ-
-ǵad hoǵ zent Ianos
monda semmít peto̗r-
-nec az el arulasrol · Mert
halvan · es lathvan míco-
-ron crístus veue a ky̋ńe-
-ret · es megmaartha · es
Iudas scariothnac ada ~
Mert legottan o̗ naǵh
banattʼaban vrnac ha-
-ǵasa miat el aluek vr-
-onc crístosnac o̗ melʼen
Mert ha o̗ megmondot-
-ta volna zent peto̗rnec ·
es az eǵeb tanítvanínac
 
83r
o̗k ottan v́tet meg o̗ltecvol-
-na · es tagonkent el zag-
-gattacvolna · es a falath ki-
ńer vtan be mene íudasba
sathanas / nem eleb / de hoǵ
tekelleto̗sben ǵo̗ttrene · es bír-
-naía v́tet · es a gondolth
alnoksagot hamarban meg-
-to̗kelleneíe · Es monda nekí
íesus · Ted hamar ammít
tez · Vǵmnond zent Ansel-
-mos Vram ez mínd te
engedelmessego̗d vala / hoǵ
ez keǵo̗ltent te tanítvańid
ko̗zo̗t íelo̗ntení · es alaztat-
-ní nem akartad / de ǵorson
síetni hattad ammít to̗re-
 
83v
-ko̗dícvala / Demaga ezt
a leúltec nem tuǵǵacva-
-la / míre<rt> mondana<c> vaǵ
nem ertícvala / Nekíc aley̋-
-tac hoǵ erzeńe volna íu-
-dasnac míert mondotta-
-volna nekí íesus / Ved
azt ammí kel az ínnep
napra /Auaǵ zegeńo̗knec
valamít adní Mínth el-
-veue a falatoth / legottan
kí mene · Ez helen be telʼesedic
a zent íras / Mert en beke-
-sego̗mnec embo̗re kí en
ky̋ńeremet ezíuala / Hoǵ
kí menth volna Monda
 
84r
íesus Immar meg díčo̗ílt
embo̗rnec · es ísten megfe-
-no̗sil o̗mbenne / Es to̗n nekíc
olʼ edo̗s bezedo̗th · es zola ne-
-kíc zeretettro̗l valo barath-
-sagert · es atʼafíusagrol / kít
soha annac elo̗tte nem to̗t-
-vala mínezo̗r tanítvańínac
mondvan / Nemícoron fíaí-
-nac / Nemícoron baratínac
eenek naǵ keso̗ ídeíglen ~
Meg íelo̗ntven mínd kíth
hallot vala o̗ zent attʼatol
Es a bezed meg vegezven
kí bezed edo̗s · es hozzuvala
Es ístennec halat adanac
Auaǵ díčereto̗th · es menenec
 
84v
olíuetím heǵere · Tahat mon-
-da nekíc íesus Ez ey̋el tú mīd
meg vetko̗zto̗k en bennem ·
Azert írvan vaǵon / Megh
vero̗m a pastort / Auaǵ az
o̗rízo̗th · es el ozolnac az čor-
-danac íuhaí / de mínec vtan-
-na feltamadandoc elo̗l vezlec
galy̋leaban Monda íesus pe-
-to̗rnec Sy̋mon Im títo̗ket
sathanas pocolbelí o̗rdo̗g meg
keert hoǵ meg rostalʼon / mí-
-keppen a buzat gabonat · de
en y̋mattam · es keertem te
erted hoǵ megne fogatkoz'ec
atte híto̗d / es mícoron meg-
fordulandaz ero̗síhedmeg atte
 
85r
aty̋ad fíaít · Felele peto̗r · es
monda Es ha mínd tevo̗lge-
-ndnec te benned en soha
nem tevo̗lgo̗k / Monda ne-
-kí íesus Bizoń mondom
neko̗d hoǵ ma ez ey̋el míg-
-len ty̋k ketzer zolna harom-
zor tagacz meg engo̗meth /
Monda nekí peto̗r Es ha
enneko̗m meg kellene veled
halnom megnem tagadlac
Vǵmond zent gergo̗r · hoǵ
istení zerzesnec miatta tuǵ-
-ǵavala ísten hoǵ o̗ eǵhaza-
nac io̗uendo̗ pastora lenne ·
es kemeń lenne engedemre
míkeppen nemícoron mon-
 
85v
-dothvala vronc cristosnac
Ha vetend enneko̗m atʼam-
-fia bočassacke o̗ nekí hetzo̗r
Es felelven nekí íesus monda
Nem mondom neko̗d hetzo̗r
de hetven hetzer Azert haǵa
v́tet esní hoǵ o̗ by̋neben ta-
-nolna mikeppen eǵebeknec
meg bočatna Es io̗ue o̗ ce-
-dron víze altal gethsemaní
neuú faluba / holot vala
kerth / kíbe be mene o̗ · es ta-
-nítvaní vele o̗zue / demaga
tuǵǵa vala Iudas kí v́tet el
arulta vala a helt / mert ǵa-
-korta ǵy̋leko̗zícvala o̗ tanít-
-vańíval oda E helen Zenth
 
86r
Iras betelíc / mondvan / kík
en lelko̗met o̗rízícvala ta-
-načoth tartanac eǵeto̗mbe
Tahat Iesus Isakcal hoǵ ha-
-marab meg lelneíec kíme-
-ne a ko̗z helre / es monda
nekíc / úly̋eto̗c le íth · es víǵaz-
-íatoc míglen oda meǵo̗c
es y̋madkoz'atoc / víuen vele
peto̗rt · es Zebedeosnac keth
fiaít íacabot · es Ianosth · es
kezde bancodnía · es zomoru
lenní · Es monda nekíc / Zo-
-moru az en lelko̗m mínd
halalíg / leǵeto̗c íth · es víǵaz-
-íatoc en velem / O̗mmaga
kedeg eltavozek eǵ hagíttas-
-ne fo̗ldo̗n o̗ to̗lo̗c · es orčaíara
 
86v
esek y̋madkozvan · es mond-
-van / Aty̋am ha lehethsego̗s
menńo̗n el en rolam e ken
Demaga nem vǵ míkep-
-pen en akarom / de míkep-
-pen te / Mícoron íesus crístus
volna keserúsegnec vona-
-codasan / a keńves vernek
vereeíe · es zíuenec banat-
-íaba o̗ atty̋anac monda
Zent atʼam Artatlan vaǵoc
es te parančolatodnac
vtaat el nem multam / le-
-ǵo̗n ottan díčo̗sego̗s naǵ-
-sagodnac acaratty̋a · Es
bočata anǵalt / kí v́tet meg-
 
87r
ero̗síttene · es monda az an-
-ǵal O vronc ístennec fía
te aty̋adnac felo̗l ero̗súl meg
mert íǵ kel lenní / hoǵ a
kenth meg zenveǵǵed em-
-bo̗rí nemzetnec íduo̗ssege-
-íert · Mícoron vronc íesus
felko̗ltvolna y̋madsagarol
v́ tanítvańít mínd alu-
-van lele banatnac míatta
Es monda peto̗rnec E kep-
-pen nem vígazhatale eǵ
horaíglan en velem · Ith eǵ
Nemínemẃ doctor íǵmond
O peto̗r hol vaǵon atte
batorsagod · vaǵ engedel-
-med / kí ennec elo̗tte keuesse
 
87v
mesto̗ro̗det elo̗l vo̗ttedvala
Immar elfeletted fogadaso-
-dath / Víǵaz peto̗r eǵeb kep-
-pen fely̋eb / hoǵ ray̋tad keser-
-teth ne hatalmazzec / Víǵaz
-zatoc / es y̋madkozzatoc / hoǵ
kesertetbe ne esseto̗k / Mert
a lelo̗k keez volna / de a test
koor / Masodzor ísmeg el-
-mene / Imadkozec azon beze-
-do̗th / monduan En aty̋am
ha lehet hoǵ e kennac el-
nem kel en to̗lem menní
hanem azt meg zenveǵǵem
leǵo̗n te akaratod Ismeg
masodzor el ío̗ue az an-
 
88r
-ǵal · es monda O Míndo̗n-
nepnec íduo̗zíto̗y̋e / tego̗det
mínd warnac hoǵ megh-
zabadulhatnanac o̗ halaloc-
bol Adam · es ewa sírnac /
es kealty̋ac te el ío̗ueto̗det
hoǵ meg zabadohad v́ket
pocolnac keńńatol Sy̋me-
-on kí tego̗det regto̗l fogva
kevant / Abraham Dauíd -
es mínd kísdedo̗k / Idest Paruí
es naǵoc / ferfíak · es Azzońial-
-latoc / Zent Ianos baptísta
kí tego̗det meg kerezto̗lt / es
míndo̗nnec meg y̋elo̗nto̗tte
te el ío̗ueto̗det / Mínem ha-
 
88v
-ǵod v́ket setetsegben de atʼad
bočatot tego̗det embo̗rí nem-
-zetnec valčagara · es fogat-
-ta míndo̗n profetaknac ~
Nínem hazug lezo̗n / es mín-
-do̗n profetac mínem hazu-
-goc leznec ha embo̗rí nem-
-zet te míattad elhaǵot lezen
Es soha megnem zabadul
Mínd remenko̗dnec te ben-
-ned Embo̗rí nemzetnec íd-
-vo̗zíto̗y̋e · es ha te meg < nem >
foǵatkozol / mínd o̗ro̗c keal-
-tasban leznec / Te kezdo̗d a
haborut · es meg ǵo̗zo̗d satha
-nast /Az az pokolbeli o̗rdo̗go̗t
Mínem halalt felz / míndo̗n
 
89r
zo̗mo̗k neznec te segedsego̗d-
-re · es ha te megfoǵatkozol
es mínd ez velag nez tego̗-
-deth / Ha megfoǵatkozol · es
mínd fogsagban leznec · es
siramban / Azert tízto̗s ke-
-ralʼ / es vralkodooknac vra
írgalmaz míndo̗nnec ala
veto̗tteknec Irgalmaz te
nepednec Es meg ío̗ve az
apastalokhoz · es lele v́ket
aluvan / mert az o̗ zo̗mo̗c
meg nehezúltec vala · es nem
tuǵǵacvala mít felelnenec
Es v́ket elhaǵvan el mene
es Imadcozeec harmadzor
azon bezedo̗t / Ielo̗nec ne
-kí meńbelo̗l anǵal meg-
 
89v
ero̗sítven v́tet · Es lo̗n elbaǵ-
-ǵadvan · es hozy̋ab y̋mad-
-cozícvala / Es lo̗n o̗ verey̋
míkeppen fo̗lde folʼo čo̗p-
-peneth veer Ez helen crístus
Imadvala · es o̗ el aruloy̋a
elko̗zelítvala Crístus felkele
Iudas vígad vala Crístus ta-
-nítvaní alom mía megh ne-
-hezúltek vala Sido nepec
gonossag mía megvacul-
-tanakvala Crístus sír vala
Iudas azokval mo̗uet al-
-noksagaual Cristus verít-
-to̗zíc · es attʼat y̋madǵa Iu-
-das el arultatast tezo̗n Crí-
 
90r
-stusnac tanítvani aluznac
Iudas ko̗teleth zerez / hoǵ
crístost meg ko̗to̗zzec Eben
vala o̗ halalanac naǵ fe-
-lese / auaǵ rezketese / hoǵ
magat ígaz embo̗rnec mu-
tatnaía · Es mícoron y̋mad-
-sagba a keent rola elvetní
keríuala y̋madsaga / hoǵ
engedelmessegeth ay̋anlana
Veres vero̗ kibočatasa hoǵ
ío̗uendo̗ mívelko̗deteet mu-
tatnaía meg íelo̗nt anǵal-
nac vra bizonítanaía / Es
e helen be telec a zent Iras
mondvan Nappal / es ey̋el
kealteec elo̗tted menńo̗n
 
90v
te elo̗dbe en Imadčagom
Mert setetseg nekíl vaǵoc
Ithes betelíc a íeǵo̗zes · Auaǵ
a peldazas / Mert crístus
y̋mada zent helíassal / mí-
-keppen meg vaǵon írua
keralʼi keńben / Hely̋asnak
y̋madčagara meńńekbo̗l
eso̗k adatanac · Crístus y̋mad-
-čagara teste ada veernec
lefolʼasat · Ely̋as heǵen y̋ma-
-da · Crístus fo̗ldo̗n el ńoy̋toz-
-van Zent lucas mondasa
zerent le terdepo̗lven Elías
Ely̋as tanítvańat fel hy̋va
Crístus tanítvańít y̋mad-
 
91r
kozní monǵavala Ely̋as
y̋madčaganac vtanna
verítto̗zícvala / Crístus
ímadčaga vtan ko̗to̗ztetíc-
-vala / Harmadzor esmeg
kere a fy̋v míndo̗n tero̗m-
-to̗nec kere attʼat /Aty̋ā zaba-
-dohmeg mínket · es teeǵ
vegeth ammú puztasago-
-nknac · es keserúsego̗nknec
bočassad el a zabadítooth
kít mí aty̋anknac fogat-
-tal · Es az anǵaloc mond-
-nacvala / zent ístenseg ńer-
-íed · es bočassad te zeked-
-nec hy̋edelmet míndo̗n-
-nec íduo̗ssegey̋ert / es
 
91v
mínd kealtnacvala írgal-
-mat mennec · es fo̗ldnec
ańńanat banatty̋arol / Es az
díčerendo̗ · es tizto̗lendo̗ aty̋a
ísten akarvan magat leven
aty̋asag zerent o̗ fiaual
es mondvan · En edes fi-
-am íesus megkel hadnod
Azert veǵed te banatos ha-
lalodnac keńńat · es íǵadmeg
Es az anǵalocat híuan · es
mōdvan nekíc · Te veǵed
a kereztfath Masíknac
monda · Te veǵed a vas ze-
 
92r
-geket · Es ezo̗nkeppen mon-
-da az eǵebínec / Az eǵeb hoz-
-ía valo zerekro̗l · Es aǵǵa-
-tok en to̗lem az en fíamnac
íesusnac / hoǵ en parančo-
-latímba meg íǵa e kent / es
mínd terd hay̋tvan mon-
-danac / leǵen zent ístensego̗d-
-nec zent akarattʼa Es el ío̗-
-venek mínd eǵeto̗mbe eǵ-
-mas vtan ez kesseggel íesus-
-hoz Es monda az elso̗ · Veǵed
e kereztfath / kín megfezúlte-
to̗l te míndo̗nhato aty̋adtol
 
92v
A mas anǵal monda · Veǵed
e zegeket te kezeid · es labaíd
altal zegezní · Es a harmad
monda / Veǵed e tíuísk coro-
-nat / kí míath te fey̋edeth
altal veríc Es a neǵedíc mon-
-da Veǵed ez epeth · es ez ece-
-to̗th · Ezo̗nkeppen mínden
zerzaamat · es kesseget nekí
adaac íesusnac / le terdepo̗l-
-ven iesus o̗ zo̗meít · es kezeít
meńbe fel emelven Tahat
lo̗n mikeppen elbaǵǵad-
-van latvan e keserú halalt 
93r
Iesus monda / leǵo̗n aty̋a
ístennec zent akaratty̋a
Tahat ko̗zelben lata íudast
es a íerusalem nepeeth fel-
-kesúlven / es ǵorson fegvero̗c-
-kel /Io̗ue tanítvańíhoz · es lele
o̗ket el aluvan · es monda
nekíc O peto̗r ? Míre haǵa-
-tok el engo̗met · O Ianos / ezo̗n-
-keppen az eǵeby̋nekees monda
Harmadzor ísmeg tanítva-
-ńíhoz ío̗ue / esmeg lele v́ket
el aluvan · Es monda nekíc
Aluǵatoc ímmar · es ńv-
-godǵatoc / mert elko̗zelgeth
 
93v
az ído̗ · es embo̗rnec el arul-
-tatíc by̋no̗so̗knec kezeíbe
kelʼeto̗c fel menńo̗nc eleíbe
Ekeppen íesus tudvan
míndo̗n ío̗uendo̗ket o̗ rea-
-ía valokat / el erede · es mon-
-da nekíc / Kíth keresto̗k · o̗k
mondanac / A nazarethbelí
íesost / Monda nekíc · En va-
-ǵoc / Azert hoǵ ezt monda
o̗ nekík en vaǵok / ottan hat-
-tra esenec · es mínd a fo̗ldre
hullanac · Esmeg kerde v́ket
kíth keresto̗k / legottan azoc
mondanac / A nazaretbelí
íesost · Felele íesus / Mondam
 
94r
nekto̗c mert en vaǵoc ·
Azert ha engo̗met keresto̗c
bočassatoc el tanítvańím-
-ath bekeseggel / hoǵ a bezed
kít mondot vala betelnek
Kíket enneko̗m adal at-
-íam / eǵǵet sem vezto̗ttem el
ko̗zzúlo̗c Iudas meg ko̗zelít-
-te hoǵ v́tet meg apolna /
Monda nekí íesus Bara-
-tom míre ío̗ttel · Iudas leg-
-ottan íesoshoz mene · es
monda nekí Iduo̗zleǵ me-
-sto̗r Es meg apola v́tet
Iesus monda nekí O
Iudas bekelko̗dessel /Auaǵ
 
94v
Apalassal arulod el em-
-bo̗rnec fíat · Tahat el ío̗-
-veen ragadac · es megh-
-tartac v́tet · Azt latvan
zent Peto̗r kíueue to̗ret
Monda haath to̗rrel vy̋-
-íonc · es nem vara crís-
-tosnac feleletíth / hanem
legottan a píspec zolgaía-
-nac el vaga íob fíleth / kí-
-nec neue vala malcus
Monda nekí íesus Teǵed-
-be to̗ro̗det híuelʼebe / Mert
mínd azoc kík to̗rt veíend-
-nec to̗r mía veznec · Auaǵ
 
95r
aley̋tod hoǵ nem kerhet-
-nem en aty̋amat · es adna
enneko̗m to̗bbet tízenketh
sereg anǵalnal · Olʼha azth
mondana / Leheto̗c az tí-
zenket apostoknac segedse-
-ge nekíl / Ha ígaz meg otal-
-mazhatnanac / kínec a
meńńeí anǵalí sereg
lehet Eǵ legio / auaǵ sereg
reghi to̗ruenbe hat ezo̗r
embo̗rt tezo̗n / Azert a tízen-
-keth sereg anǵal / hetven
ezo̗r anǵalt tezo̗n / kí zam-
-ra embo̗rí ńelʼẃ velagot-
mia / Auaǵ velag zerte
 
95v
ozloth / Arań zaíu zent Ianos
vǵmond / ha eǵ anǵal
hetven o̗th ezo̗r feǵvezeso̗ket
meg verth · Tizentket sereg
anǵal tahat míníth ǵo̗zne-
-meg / Olʼha azt mondanaía
Zent peto̗rnec / nem kel
hoǵ engo̗met segelʼ / segelʼed
magadat / mikeppen telnecbe
az irasoc / Mert e keppen kel
lenní · E kent kít adot en-
-neko̗m az en aty̋am nem
akarodee hoǵ meg íǵam azt /
legottam hoǵ filet illete azon
ído̗ben megvígazta v́tet ~
Monda íesus az socassag-
 
96r
-nak · Io̗tteto̗k míkeppen
tolvay̋ra / to̗ro̗ckel · es rudac-
-kal megfogní engo̗meth
Nam mīdo̗n napon ve-
-leto̗c voltam a templomba
tanetvan · es engo̗met nem
tartottatok meg / de ez attú ído̗-
-to̗k · es setetsegnec hatalma /
Ith Nemínemú doctor vǵ-
-mond bodog azzon kepeben
O keǵo̗tlen Iudas hoǵ en
keǵo̗s fiamnac / kí teneko̗d
mesto̗ro̗dvala orčaíat ze-
ǵo̗nlo̗dvala / lelko̗dben teven
setetsegnec mívelko̗detíth
nem velagossagat / de setet- 
96v
-segnec megtartottal / Tahat
o̗ tanítvańí v́tet elhaǵ-
-van mínd elfutanac ~
Zent Bernald bodog az-
-zoń kepebe v́gmond O
keǵo̗s íesus O keǵelmes
íesus O írgalmas iesus
O vígazto íesus / hol van-
-nac atte írgalmassagíd
senkí nínčen kí teneko̗d
írgalmazy̋on / Hol vannac
az embo̗ro̗c · es az azzońíal-
-latoc / kíket az o̗th arpa
kíńerrel meg elegítto̗ttel-
-vala / Nínčen kí tego̗deth
 
97r
meg esmery̋en / Hol vannac
az tízto̗ssego̗c / kiket az apa-
-staloknac attal · Ime bízo-
-ńaval ímmar tego̗deth
mínd elhattanac / es íncab
te síro ańaddal tarsolkodní
kello̗tvolna zent iacab mon-
-dasa zerent En esmero̗ím
mikeppen ídego̗nek elme-
-nenec en to̗lem Iesusnac
megfogasa coron meǵen va-
-la čak eg ǵolč y̋megben
nemínemẃ ífÿv vtanna
Es a sidoc fogac v́tet / Az
kedeg nekik haǵvan a ǵolč
íngo̗th / mezítelen elfuta o̗
 
97v
to̗lo̗c / Nemelʼ doctoroc mon-
-ǵac / Hoǵ az embo̗r lo̗t leǵen
kisseb zent Iacab apastal
Nekíc vǵmondnac hoǵ
Zent Ianos ewangelísta
Es v́tet elo̗zer víuek An-
-nas píspo̗kho̗z / Mert az an-
-nas pispec vala Cay̋fas-
-nac ípa / kí tanačoth
adotvala a sidoknac
hoǵ eǵ embo̗rnec íob meg-
halni a soc nepert O zent
aty̋a te zent fiad ko̗to̗zue
vítetíc O Anǵaloc attú
keraltoc huztatíc O meń · es
egek · O číllagoc O embo̗ro̗c ·
 
98r
O lelko̗so̗c O zent aty̋ac /
Oztan fordohad a bezedo̗th
íesusra e baranra / kí a
farcasoc ko̗zo̗t vala Es gon-
-doly̋admeg / Melʼ naǵ se-
-bo̗sseggel vízíc volt v́teth
ko̗tellel ńakon ko̗tven · es
útícvala v́tet kardfoccal
valko̗zbe · es ezo̗nkeppen
o̗ soc keńńarol gondolʼ
Es ko̗ues vton mezítelen
labbal vala · es a ko̗uec o̗ ne-
-kí el to̗ríkvala ko̗rmeíth
es o̗ labaít cedron víze al-
-tala hertelenseggel vonvan
v́tet / arcel le eseek · es o̗ orča-
 
98v
-íara míndo̗no̗sto̗l megve-
-ro̗súle / Es a pispek íesust
ketto̗ro̗l kerde · Elo̗zer az o̗
tanítvańítvanírol · es az
o̗ tudomańarol · Taníth-
-vanírol semmít nem
felele / Mert íelo̗nvala
hoǵ mínd elhattacvala
v́tet · Es az o̗ tanosagarol
monda · Es ńílvan necto̗c
? Míre engo̗met kerdez
kerdǵed azokat kík hal-
-lottac / mert azoc tuǵǵac
míth en mondottam / hoǵ
ezt mondottavolna / eǵǵic
az zolganac arčel čapa
íesost · es monda nekí
 
99r
Ekeppen felelzee a píspo̗k-
-nec / Es mind ezo̗k ellen
semmí gonozt nem mon
da / hanem alazatos · es edo̗s
bezedo̗ket felelven monda /
Ha en gonozt zoltam tanu
bizonsagot teǵ a gonozrol
ha kedeg íooth zoltam / mí-
-re veerz arcel engo̗meth
Olʼha azt mondanaía
ha en bezedo̗mbe vetko̗z-
-tem / monǵad / auaǵh
mutassad melʼben / ha
kedeg valamelʼben meg-
-nem iegzez míre veerz
engo̗met / Mert vǵmond
zent Agoston doctor / kí atta
 
99v
íesusnac az arcel čapast
nem akarnadee hoǵ v́tet
meńńeí túz meg emeztene
Auaǵ fo̗ld el nelneíe · vaǵ
o̗rdo̗ggel be ńeletnec / Auaǵ
eǵeb nemú kenokcal ken-
-zatnec Es kúlde v́tet annas
Cay̋fas píspo̗khez / holot az
zerzeto̗s sidoc · es a veno̗k
meg ǵúleko̗ztenek vala / Me-
-ǵo̗n vala íesussal · es ko̗uetí-
-vala íesust zent peto̗r · es
mas tańítvańaís kí vala
esmero̗íe a píspo̗knec · es
be mene vele a píspo̗c pít-
 
100r
-varaba / Zent peto̗r al
-vala kíuíl az ay̋ton / kí
-mene a mas tanítvań · es
monda az ay̋to tartonac ·
es be bočattata zenth pe-
-to̗rt / Es monda zenth pe-
-to̗rnec az ay̋to tarto leań /
Nemde thees ez embo̗rnec
tanítvańí ko̗zzúl valo va-
-ǵee · Monda zent peto̗r
Nem vaǵoc Onnaton hoǵ
kí mene legottan tík zola
Alnak vala a zolgac · es a
zolgaloc a túznel / mert
hídek vala · es magokat
 
100v
melegíttik vala · es vala
zent peto̗r o̗ ko̗zto̗c · es
magat melegíttíuala ~
Mondanac nekí Nemde
thees o̗ tanítvańí ko̗zzúl
valo vaǵe Esmeg megta-
-gada · es monda Nem va-
-ǵoc / Vǵmond zent Am-
-burus / Azert tagada meg
zent peto̗r / mert octalan
foga halalra / hoǵ nem
tagadǵa meg nem zenth
eǵhazba / nem o̗ hazaba
hanem a sídoknac pít-
-varaban oth tagada / hol
íesus ko̗to̗zve vala / holot
 
101r
ígassag nínčen Es keues
vartatva monda eǵ az
zolgac ko̗zzúl / annac ro-
-kona ky̋nec zent peto̗r
filet el vagta vala / Nemde
latalake en tego̗det o̗ vele
a kertben · es o̗ ko̗zzúlo̗cva
-lo vaǵ / ńelvedes azt mu-
-taty̋a hoǵ o̗ ko̗zzúlo̗c va-
-lo leǵ · Es kezde megtagad-
-ní · es esko̗dní hoǵ nem
esmerte volna az embo̗rt
a kíth mondana / Esmeg
ottan tík zola · Ittes be telec
az íras / kí vǵmond · Mezze
vetted esmero̗y̋met en hozzam
 
101v
Vetenek engo̗met míkep-
-pen vtalatost magok-
-nac · Ith meg telíc a reghí
íeǵzes / Mert tahat zent
peto̗r salamonnal tagada-
-meg ístent / Mert vǵ va-
-ǵon az o̗ ko̗ńveben meg-
írvan Salamon keralʼ
azzońoknac zauara / zent
Peto̗r leańoknac zauara
Salamon balvannac tíz-
to̗ssegere / Zent peto̗r a
leannac felelmere / Dema-
-ga míndo̗níknec íooth
to̗th vala / Mert sala-
-mont keralʼa to̗tte vala
 
102r
ez velagnac · orzagaban
Zent peto̗rt píspo̗cke le-
-lo̗knec orzagaban / Iesus
megfordula · es tekente
zent peto̗rre testi zo̗mevel /
es meg emleko̗zec vronc
íesus mondasarol / melʼet
mondotvala nekí hoǵ míg-
-len tík zolna addig harom-
-zor v́tet megtagadnaía · Es
zent peto̗r elmene ígo̗n ke-
-serven síra · Es az o̗ catrín-
-čaíat víselíuala kentese
vy̋aban / kíuel ko̗ńuet meg-
-kení vala · es orčaíat zar-
-razty̋avala / A papi fey̋edelm
 
102v
es mínd eǵebec hamísta-
-nosagot keresnecvala o̗
ellene / hoǵ v́tet meg o̗lnec
es nem lelenec Soc hamís
tanok elo̗ue ío̗uenec Elo̗zer
keth hamís tano elo̗ alla · es
mondanac / Ez ezt monda
hoǵ megto̗rhetí ístennec
templomat · es harmad
napon az vtan esmeg
fel allathhattʼa Es azoknac
nem vala íllendẃ tano-
-sagoc Es felkele a sído papí
fey̋edelm monda nekí Sem-
-mít nem felelze erre míth
 
103r
ezo̗k te elleno̗d tanulnac /
Iesus kedeg vezteg halgat-
-vala · Es a sido papí fey̋e-
-delm monda nekí En kerd-
-lek az elo̗ ístenre hoǵ meg-
-monǵad neko̗nc ha te
vaǵ a crístus aldot ísten-
-nec fía / Monda neki ih̄s
Te mondad / Bízońaval
mondom nekto̗c / hoǵ
matolfogva lattʼatoc em-
-bo̗rnec fíat úlní atʼa ís-
-tennec íoǵafelo̗l · es ío̗ní
meńńeknec ko̗díbe· Es meg-
zaggata ruhaíat / mondvan /
 
103v
Meg karomla ístent · Míth
teezto̗c meges a tanockal
Im íol hallatoc a carom-
-last / mí lattatíc tú necto̗k
legottan o̗k halalra ítelec
v́tet / es hagy̋apanac ne-
-kí orčaíara · es be fedek
o̗ nekí orčaíat / Zent Ma-
-the mínth monǵa / mert
nem verhetícvala v́tet ·
latvan nekí orčaíat ílʼ
kevansagosnac / Azert v́tet
be fedec · es mínd etaltal ·
es etczaka a ńaualʼas
 
104r
sídoc v́tet verek ńakon
nekíc palmakat orča-
-íahoz veruen · es mond-
-nac vala · Crístus monǵ
neko̗nc ío̗uendo̗o̗t / kí az
a ki te tego̗det úte / hoǵ
be telnec Dauíd profetala-
-sa · En hatamon faraganac
a by̋no̗so̗c / meg hozzíttac
o̗ alnalsagokat · es befedec
orčaíat · Ith be telíc az
íras / kí vǵmond En elle-
-no̗m gonossagot zolanac
ay̋oert · es ǵúlo̗segnec be-
-zedeuel meg ko̗rńúko̗ze-
 
104v
-nek engo̗met · Ittes megtelíc
daníelnec peldazasa / mert
tahat crístus daníellel va-
-doltatík vala / Daníel íríǵ
-čegmiat / Crístus azonkep-
-pen / Daniel hamís fey̋edelm
míat · Crístus hamís tanoc
míat / daníel daríus elo̗th
xp̄us a sído píspo̗c elo̗th
Mert vǵmond zent Ber-
-nald doctor Io íesus atte
kevanatos orčadat / kíre
az anǵaloc kevannac <ze>
nezní ńallal meg ferto̗zte-
-teek / kezo̗ckel verec · es
 
105r
ruhaval be fedeek So̗th
a keserú sebeknec sem
engedenec / Reggel az vton
tanačot tanačot tartanac
mínd a sido papi fey̋edel-
-nek · es a sido nepeknec
veení / Idest seníores íesos-
-ra · hoǵ v́tet halalra ad-
-nac / ko̗to̗zven elhozaak
v́tet · es adac poncío pí-
-latosnac a fey̋edelmek ~
Tahat latvan Iudas kí
iesost el arulta vala hoǵ
karhozot volna / meg ada
a harmícz ezíst penzt a
sido papí fey̋edelmeknec
 
105v
es a veno̗knec / mondvan
Bínth vallottam / merth
az ígaz vert el arultam
Ith vǵmond zent Ambu-
-rus doctor · latvan Iudas
mert karhozotvolna / tahat
meg esmeruen gonossagat
legottan mondanac a sídoc
Míth gondolonc vele te las-
-sad / olʼ ha azt mondanac
Mí ray̋tonc mí aal benne
ha ígaz te mívelko̗deso̗d
megh ielo̗ntetíc / Nemelʼ
doctoroc vǵmondnac / hoǵ
vasarnapon halvan a
feltamadast / ko̗tellel ma-
 
106r
-gat az napon akaztameg
Tahat latvan Iudas / mert
ki v́tet el arulta hoǵ karho-
-zoth volna / penítencíara
remúlven meg ada a
sido papí fey̋edelmeknec
a harmícz penzt · es a ven
sidoknac monda / Vetko̗z-
-tem / mert az ígaz veerth
el arultam / a templomba
elhagítvan a penzt · es el-
-mene ko̗tellel magath
meg akazta / kíre vǵ
kealt zent gergo̗r papa
monduan O Iudas mín-
-do̗nnel by̋no̗sb · es bodog-
 
106v
-talamb te voltal / Kít íe-
-lo̗n volta nem vonth
vr ístenho̗z / de a ketseg
vonth ko̗telbe / Mert vǵ-
-mond eǵ doctor az ígaz
bo̗lčesegro̗l / Elso̗ íduo̗sseg
meg hanní a bínt / Ma-
sod Nem keto̗lko̗dní boča-
-natoth / mert magath
o̗ro̗cke meg o̗lí ki ígaz
bíronal penítencíara
nem fordul /Auaǵ nem
theer O gonoz to̗seer Iu-
-das / hamís by̋no̗kben le-
-leteel / vrsagot to̗ttel / mert
te mesto̗ro̗det arulas ze-
 
107r
-rent el attad / Nepeknec ala-
-mísnaíat meg vrozuan / az
fo̗svenseg kí tego̗det kesce-
-ríto̗thvala vrsagra · es el
arulasra / mert te mesto̗ro̗det
arulas zerent el attad / eret-
-neksego̗t teuen / mert a ke-
-rezty̋en hito̗th el haǵvan · es
alnaksagban magad to̗kelle-
-to̗st víd Es embo̗r halalban
leletel / mert az artatlan vert
meg o̗lven · es megbantvan /
Mert a ver o̗tlesnec oka te
voltal / legottan mínt ma-
-gat meg akazta / kette zacada
 
107v
es o̗ belí mínd kí omla ~
Mert nem íllíc vala hoǵ
ílʼen bínnel fo̗rto̗zo̗t lelo̗cnec
zaíarol kí ío̗ne / hoǵ en aldot
fíamat vo̗tte vala aldozat-
-ra / es hoǵ dragalatos zaíat
meg bekeltevala / es megh-
-čokoltavala · Ith be telíc az
íras kí vǵmond · Allapa-
-nac a fo̗ldi keralʼoc · es fey̋e-
-delmec eǵbe ǵúleko̗zenec
crístus ellen · Ith be telíc a
peldazat / Mert tahat crí-
-stus samsonnal ellensegnec
adatic / kí meg vagon Iudít
ko̗ńveben írvan Sanison
 
108r
íazoknac kezeben Crístus
sido nepeknec · es poganoc-
-nac kezeben Samsont meg
-ǵo̗zven Crístost meg ko̗to̗zven
Samson Dalída neuú pa-
-razna míat Cristus sidoc
ǵúleko̗zesenec alnacsaga
míat Samsont meg ka-
-romlac · Cristost meg mo̗-
-vetícvaIa Samsont aca-
-rattʼa nekíl · Cristost včan-
-keent zerte víuek · A sido
papi fey̋edelmec a penzt
veuen mondanac Nem
íllíc neko̗nc hog ezt az ze-
-lencebe / auaǵ po̗sso̗lben
teǵo̗c / mert vernec íutal-
 
108v
-ma · Azert tanačoth tartvan
a penzen vo̗nec zarando-
-koknac valo temeto̗ fo̗ldeth
ky̋nec vala neue ačeldemac
go̗ro̗gúl / Magarul monda-
-tíc vernek zanto fo̗ldenec
mínd ez napíglan · Reggel r
vala · es o̗k nem menenec
be a pítvarban / hoǵ megne
fo̗rto̗znenec hanem tíztan
enneíek meg a husvethí
barant · Ith vǵmond zent
Agoston doctor · O sídoknac
keǵo̗tlen vaksaga / hoǵ a
pítvarban be nem mene-
-nec hoǵ megne fo̗rto̗znenek
 
109r
felnek vala / De atty̋ok fíanac
artatlan veret kí ontaní
nem felícvala / Mas em-
-bo̗rto̗l felnecvala megfo̗r-
-to̗zní / De o̗nno̗n tulay̋don
by̋no̗cto̗l nem felnekvala
Iesus megh alla a fey̋edelm
elo̗th · Es hoǵ o̗ vadoltatneíet
a sido papi fey̋edelmeknec ·
es a ven sidoknac / semmit
nem felele / Monda nekí
py̋latos · Nem hallodee mít
elleno̗d mondnac tanosago-
-kath · Es semmít nekí nem
felele / hoǵ ígo̗n čodalkodneíec
ray̋ta a fey̋edelm / kí mene
 
109v
azert py̋latos a sídokhoz · es
monda / Mít mondotoc ez
embo̗r ellen Es o̗k felelenec
es mondanac nekí / ha gonoz
teuo̗ nem volna / Auaǵ nem
volt volna /v́tet neko̗d nem
attoc volna / Es kezdec íesost
vadolní / mondvan Ezt to̗rue-
-ńo̗knec elfordothoy̋anac lelto̗c
es čazarnac adoot adní til-
-toy̋anac · es magat monǵa
crístosnac · es keralnac · Ez
haromban vadolʼac vala íe-
-sost A ketto̗ro̗l py̋latos nem
kerde íesost /a nep elfordíta-
-sarol / mert o̗ elfordito volt-
 
110r
-volna / míkeppen eǵebeketh
meg ǵo̗ttrene / A masikrol
sem kerde a čazar adoy̋a
meg tiltasarol / mert hallot-
-ta vala mikeppen a sídoknac
felelt vala / de a harmadík-
-rol kerde iesost / hoǵ mikeppē
monǵavolt magat keralnac
Azert monda nekí py̋latos
Veǵeto̗c ty̋nmagatoc v́tet · es
tú to̗ruento̗c zerent itelʼeto̗c-
-meg / Mondanac neki a
sido nepek · Neko̗nc nem
íllíc valakít meg o̗lno̗nc
ez husvetban · es ez husuet-
-nec ínnepen Py̋latos esmeg
be mene a pítvarba · es hÿ-
 
110v
-va íesost / monda nekí /
Te vaǵee a sídoknac
keralʼa · Felele nekí íesus
Ten to̗led mondode ezt / auaǵ
eǵebec mondottac neko̗d ezt
en felo̗lem Felele py̋latos /
es monda Nínem sído
vaǵoc en Te nemzetid · es
atte píspekid attanac tego̗-
-det en neko̗m / Míth to̗ttel
Felele íesus En orzagom
nínčen ez velagbol / mert
ha ez velagbol volna bízo-
-ńaual en zolgay̋m meg-
otalmaznanac hoǵ nem
 
111r
adatnam a sídoknac / de az
en orzagom nínčen e ve-
-lagbol / Monda py̋latus
Azert keralʼ vaǵe te · Felele
íesus · Te mondod / merth
keralʼ vaǵoc en Ebben zú-
-lettem · es erre ío̗ttem ez ve-
-lagra hoǵ bízonsagot teǵec
az ígassagrol · Azert valakí
igassagtol valo / en zomath
halgatty̋a / Monda neki
pilatos / Míčoda az ígassag
ky̋nec ertelmet nem er-
-do̗mle / mert to̗ruent íga-
-zan gakorta nem to̗th-
vala / De ígassagba nem
 
111v
vala / Azert hoǵ ezt mondot-
-ta volna / legottan ky̋mene
a sídokhoz / es monda nekíc
En semmí okot nem lelec
hozy̋a / legottan azok mon
-danac Meg haborította
mínd sído orzagba a nepet
galíleatol fogvan mínd
eddíglen / Py̋latus halvan
galíleat / meg kerde ha
galíleaí embo̗r volna / Meg-
-esmere hoǵ herodes hatal-
-ma ala valo embo̗r volna
legottan elkúlde v́tet hero-
-desho̗z / mert ackoron o̗ es
 
112r
íerusalembe vala a napoc-
-ba / latvan Herodes íesost
ígo̗n meg o̗rúle · Idest ga-
-uisus est valde / Arra ·
mert soc čodakat hallot-
-vala o̗ felo̗le Es war vala
čoda tetelo̗keth o̗ to̗le · es soc
bezeddel kerdo̗ze v́tet · Iesus
kedeg semmít nem felel-
-vala / Alnacvala a sido
papí fey̋edelmec · es a valaz-
-toth sídoc zo̗netlen vadol-
-van íesost · Herodes meg-
vtala v́tet mínd o̗ socas-
-sagaual / es seregeuel · es 
112v
meg mo̗uete v́tet · es fey̋er
ruhaba o̗lto̗ztetven · es kúl-
-de v́tet esmeg pílatoshoz
Es a naptolfogva herodes ·
es py̋latos baratosoc lo̗nek
o̗zue / Mert annak elo̗tte el-
-lesego̗so̗c valanac eǵben
Annac ketto̗ oka merth
o̗ ellensegesek voltac o̗zue
Elo̗ / mert pílatos akary̋a
volt tny̋beríus čazartol hero-
-des orzaganac eǵ <z> rezet soc
penzo̗n megvenní / Azert
mínd a napíglan ellensego̗-
-so̗c vo̗ltanac o̗zue · Maas
oka az / hoǵ teuen magat
113r
ístennec fíanac · es sok poga-
-nokat elhíteto̗tvolna / ío̗uen
sído orzagban /Azonkeppen acar-
-van meg čalní sído nepeket ·
Py̋latus v́tet meg ítele socac
-kal / mert o̗ hatalma alath
valo enbo̗r vala Py̋latus
ellen meg haragveek herodes
es mínd a napiglan ellense-
-go̗so̗c lo̗nek o̗zue · Azert hero-
-des · es py̋latos lo̗nec barato-
-soc eǵbe / latvan herodes hoǵ
pílatus íesost kúldo̗tte volna hoz-
-zaía / mert ackoron po-
-gannac mondatícvala · Es
o̗ hatalma alat vala /Auaǵ
 
113v
o̗ hatalma alath volna · es o̗
orzagabol / Py̋latos eǵben
ǵútte a sído papí fey̋edelme-
-keth · es a ven sidokat · es a
valaztottakat · es mínd a
sokassagot · kí mene · es mon-
-da nekíc · Enneko̗m vǵ ho-
-zatoc ez embo̗rt míkeppen
a neep elfordítoot · es en mínd
tú elo̗tteto̗c meg kerdo̗zven
semmínemú okot ez em
-bo̗rt nem lelo̗c / kicben v́tet
vadoly̋atoc So̗th sem hero-
-des nem lelt / mert kúldo̗t-
-te v́tet esmeg reanc · Azert
 
114r
nem íllíc nekí halal / Azert
megveruen v́tet elbočatom
Mert nekto̗c sokastoc az
hoǵ ez husuetba kít akar-
-toc eǵǵet elbočassak / Akar-
-íatokee azert hoǵ az sidoc
keralʼat elbočassam Azert
monǵavala / mert tuǵǵa-
-vala hoǵ v́tet íreǵsegert
arultac el · A sído papi feíe-
-delmek hízelkedenec · es mon-
-danac a nepnec · es a ve-
-no̗knec hoǵ barrabast
kerneíec meg · Iesost kedeg
el vezteneíec · Felele a feÿe-
delm · es monda nekíc ·
 
114v
Melʼet akartoc e ketto̗ ko̗z-
-zúl elbočatní Barrabasthe
auaǵ íesost / kí mondatíc
crístosnac / Mondanac mínd
a ko̗zo̗nsego̗s sokassag ívo̗l-
-te · es monda veǵedel ezt
es bočassad neko̗nc bar-
-rabast el / A barrabas va-
-la tolvaí / kít nemínemú
oktalansag thetey̋ert a
varosban · es embo̗rt o̗lese-
-ert veto̗ttenecvala a to̗mlo̗cz-
-be · Monda nekíc píla-
-tos Míth teǵec a íesosrol
kí mondatíc crístosnac
 
115r
Mondanac mínd nay̋an
Megfezítessec · Ith Nemíne-
-mẃ alazatos doctor vǵ-
-mond bodog azzonnac ke-
-pebe O alnak py̋latos melʼ
lehetetlen a zoo kíuel elezteb
en fiamnak hízelko̗deel / mōd-
-van Aldoth leǵo̗n kí ío̗th
vrnak neuebe · Zent Ansel-
-mos kealtvan vǵmond
O hamís valtsag O alnak
to̗rueń / holot az vr meg vtal-
-tatíc · es a zolga meg keret-
-tetíc Az ígaz kenzatíc · es a
by̋no̗s el zabadultatíc · A ba-
 
115v
-rań meg o̗letíc farkas kel-
-lemeto̗s lezo̗n · Eleth el haǵa-
-tíc / halal megtartatíc · Esmeg
Py̋latos zola nekíc akaruan
íesost elbočatní · Monda ne-
-kíc Mí gonozt to̗th / Azoc In-
-kab ívo̗ltnec vala / mondvan
Megfezehed megfezehed v́tet
Harmadczor esmeg monda
nekíc Semmí halalra va-
-lo okot nem lelo̗k o̗ benne
Azert megvereto̗m v́tet · es
elbočatom v́tet a vereseg
vtan / Auaǵ az ostorozas vtan
Ith vǵmond arań zaíu zent
 
116r
Ianos · O py̋latos íol mondad
hoǵ semmínemú halalra
valo okot nem lelz o̗ benne ·
Mert míkeppen meńńek
fel magaztattac fo̗lto̗l /Azonkep-
-pen felmagaztatíc cristosnak
elo̗tte mí eleto̗nk / ketto̗ annac
oca hoǵ py̋latos mondaa
meg ostoroztatní iesost · Elo̗
oka ez / mert valakí meg-
fezíttetícvala / elo̗zer az meg
ostoroztatícvala romay̋ to̗r-
-veń zerent / Mert py̋latos
ramay̋ to̗rueń zerent íar va-
-la / Mas oka Akaruan v́tet
megzabadítaní · es akarvan
 
116v
az fay̋talan gonoz nep aca-
-ratty̋oknak eleget tenní
meg haǵa ostorozní íesost
hoǵ az ostorozas vtan han-
-naía v́tet ammeg elego̗do̗t
nepnec / Mert vǵmond
zent bernald Meg vero̗m
v́tet · es elbočatom / olʼha azt
mondana / Kemeń ostorok-
-kal míglen monǵatoc ad-
-díg vereto̗m míglen ar-
-tatlan vert sem veret ki o̗t-
-tetni Es azoknac zaua ha-
-talmazícvala / es naǵ fel
zoual keríc vala hoǵ meg-
fezítteneíe · Ragada pílatus
 
117r
Iesost · es meg ostorozthata
Ith vǵmond zent gergo̗r
hoǵ neǵen voltac a kíth
íesost ostorozy̋ak volt / Naǵh
vas retezzel / mert ketteí meg-
-farradvolt · es a ketteí meg-
ńuguan esmeg verní kezdíc-
volt Es a vítezo̗c víuec v́tet
a pítvarban · es hozza ǵo̗y̋teek
mínd a ko̗zo̗nsego̗s socassa-
-got · es kívonac ruhaíabol
es zedery̋es zy̋no̗ palastal
megko̗rniko̗zeek · es hay̋to-
-gatanac coronat tíuískbo̗l
es fey̋eben teuek · es eǵ naad
zalat o̗ íob kezebe · es terd hay̋t-
 
117v
-van v́tet meg mo̗uetíkvala
monduan · Iduo̗zleǵ sidoc-
-nac keralʼa · es v́tet megh
hagy̋apvan veueek a nad
zalat · es veríc vala az o̗
fey̋et vele / Es adnac vala
nekí al ítest / es fey̋et tíuísk-
-nec ǵakorsagaual furdal-
-tatícvala Embo̗rí allat felo̗t-
valo zep orčaía sídoknac
ńalaual be fo̗rto̗ztetík vala
Ith vǵmond zent bernald
Py̋latos ky̋mene · es mon-
-da nekíc Im kí hozom nec-
-to̗k v́tet hoǵ meg esmer-
-íeto̗k / mert semmínemẃ
 
118r
okot en o̗ benne nem lelo̗c
ky̋mene íesus hozvan a coro-
-nat · es a barson ruhat Mon-
-da a sídoknac py̋latos · Ime
az embo̗r Ith vǵmond zent
Agoston /Auaǵ zent Bernald ·
zíz maríanac Monǵadmeg
enneko̗m en ańam ha íe-
-rusaleniben valaal / mícoron
te fiad megfogatek / Auaǵ meg-
fogatoth vala · es ko̗to̗zve py̋-
-latoshoz vítethek Felele zíz
maría · es monda · Ierusa-
-lemben valeek mícoron ezt
hallam míkeppen meheteek
hazamhoz o̗ alath útek latní
 
118v
o̗ko̗llel verní / Iteso̗ket nekí
adní / Arcel haǵapní / tíuískel
coronazní / es embo̗ro̗knec
ellenko̗do̗ket lenní / Meg habo-
-rola en íonhom · es megfo-
-gatkozec az en lelko̗m · es
en bennem semmínemẃ
erzekenseg nem vala · velem
valanac en hugaím · es
eǵebec sokak velem sírook
es engo̗met tamogatook · Mí-
ańńa lata v́tet kí ío̗ní
tíuískel hoǵ meg coronaztac /
ostoroztaak / legottan fo̗ldre
eseek mínt latha v́tet · Az
píspo̗k · es a fey̋edelm ívo̗ltven
 
119r
mondnakvala / Fezídmegh
fezídmeg v́tet · Monda píla-
-tos · Veǵeto̗k tenmagatoc fe-
-zíheto̗kmeg v́tet / mert en
semmínemú okot o̗ benne
nem lelo̗c / Felelenec a sidoc ·
es mondanac · Neko̗nc to̗r-
-veńo̗nc vaǵon · es mí to̗r-
-veno̗nc zerent meg kel
halní / Mert ísten fia to̗tte
magat / Hoǵ hallotta volna
py̋latus e bezedo̗ket / íncab
meg felelmek / bemene apít-
-varba esmeg · es monda
iesusnac Te vaǵee a sídoc
keralʼa Iesus semmít nem
 
119v
felele nekí · Azert monda ne-
-kí py̋latos Enneko̗m nem
zolaz / nem tudodee hoǵ ha-
-talmam vaǵon elbočatnom
tego̗det · es hatalmam vaǵon
megfezítní tego̗det · Felele Iesus
es monda Nem volna sem-
-mínemú hatalmad en ray̋-
-tam ha neko̗ felúl nem
adatot volna · Azert kí engo̗-
-met neko̗d adoth naǵob bíne
vaǵon / Azert íly̋en adoth
hatalmal gonozul ne eelʼ
to̗ruen ellen valamít te-
-ven / mert bínt vallaz Ith
Vǵmond Abakuk propheta
 
120r
Istento̗l vo̗th vala hatalmat
embo̗r el enezo̗th ístent ítelne
ielo̗n valo embo̗r / mert oth
el enesteto̗tvolt az ero̗sseg Es
Inneto̗n keresíuala pílatos
elbočatní v́tet · Es a sidok
ívo̗ltnek vala · es vǵ mondnac-
-vala / ha v́tet elbočatod
nem lez čazarnac barat-
-ía / mert míndo̗n kí o̗mma-
-gat keralʼa tezí / az ellene
mond čazarnac / hoǵ hal-
-lottavolna py̋latos e bezedo̗-
-keth / kí víue íesust · es le úle
ítelo̗ zikíbe ítelní · Ith vǵmōd
Arań zaíu zent Ianos · hoǵ
 
120v
kúńeben el hay̋ol az ígassag-
-tol kí iǵekben íncab feel
embo̗rt honnem ístent / Naǵ
penteken hatod ído̗ koron
a líkostratos neuú helen úle
ítelní zekíben · es monda
a sidoknac Ime attú keral-
-tok / Azok ívo̗ltnekvala Ved-
-fel vedfel fezíhedmeg v́teth
Monda nekíc py̋latos Attú
keraltokat fezíheme megh
Felelenec a sido fey̋edelmec ·
es mondanac · Neko̗nc nín-
-čen keralʼonc hanem ča-
-zaronc vaǵon čak · Es úl-
 
121r
-ven zekíben / kúlde hozza
felesege / monduan Semmi
íǵed te neko̗d ne lego̗n az
ígaz embo̗rho̗z / mert en ez
ey̋el lathas míat sokat
zenvettem o̗ erte · Ith vǵmond
Rabanus / Hoǵ az o̗rdo̗g lat-
-van cristosnac engedelmes-
-segeet / azzońallat míaa
acara meg crístus keńńa-
-nac zeret / míkeppen azzo-
-ńnallat mía zerze embo̗rí
nemzetnec karhozattʼat / Azon-
-keppen akary̋avala a meg-
-valtastes Esmeg kí mene
 
121v
hozzaíoc · es monda nekíc
En semmínemẃ okot nem
lelo̗k ez embo̗rben halarra
valoot / Azok ívo̗ltven mon-
-danac · Foǵad foǵad fezíhed-
-meg v́tet · es meg ero̗sittek
zauokat · mert socassag zaua
ísten zaua · es ísten zaua socas-
-sag zaua Py̋latos latvan
hoǵ semmíit nem haznalna
de íncab naǵob zendúles
lenne a nep ko̗zo̗t / vízet
veueen megmosa kezeeth
a nep elo̗th / monduan / Ar-
-tatlan vaǵoc en ez ígaznac
vereto̗l / tú lassatoc · ffelele
 
122r
a socassag · es monda · Az o̗
veere mí ray̋tonc · es mí
fionkon leǵo̗n · Ith vǵmond
nemínemú alazatos doctor
zíz maríanac · O balgatac-
-sagra adattac tú by̋nto̗ket ·
es tú gonossagtokat vtanna-
-toc valokra kúldeto̗k / eleg
vala necto̗k attú bínto̗k
de íth fíatokat akary̋atoc
rezesíttení az artatlan íesus
cristosnac ǵezedelmet kemen-
-ben keresní akary̋atoc tú
fiatokon lenní · Azert vǵan
lezen mikeppen lenní acar-
-íatoc / auaǵ keerteto̗k Meg
 
122v
halgattatoth attú Imadsag-
-toc · es kerestec bínre Pilatos
akara a nepnec elegeth
tenní / nekíc elbočata bar-
-rabast / kí embo̗r halalert
es haborosagert vetteto̗tva-
-la a to̗mlo̗czbe / kít kernec-
-vala / Iesost kedeg meg osto-
-rozvan ada o̗ acarattʼoknac
hoǵ megfezítteneíeek / Veuec
v́tet · es kí víuek Ith esmeg
a sidoknac hízelko̗desere
esmeg levonvan nekí ru-
-haíat · es zedery̋es palastot
rea advan / tíuískbe coronat
hay̋tvan fey̋ere theveen · es
 
123r
nad zalat o̗ íob kezeben terd
hay̋tvan v́tet meg mo̗uetíc-
vala / míkeppen orzaglaní
akart · es nem leheto̗th / mōd-
-van /Iduezleǵ sidoknac ke-
-ralʼa · es rea haǵapvan a
nadat fey̋eho̗z verícvala Es
mínd meg mo̗uetec / Auaǵ
meg karomlac v́tet / le vo-
-nac rola a zedery̋es palas-
-toth · es o̗lto̗ztetec o̗nno̗n
ruhaíaba · es el víuec hoǵ
meg fezíttenec v́tet Es ve-
-ven o̗ vallara a kereztfat ·
es víueek a helre / ki mon-
datíc copaz helnec Sídoul
 
123v
golgata · Harmad ído̗ vtan
ekeppen zerezteteek sentencí-
-ara · es karhozattra Elezteb
py̋latos úle ítelní / az vtan
el víue a keǵo̗tlen čazar
ko̗telen ńakan vonvon · es
magat latatlannac tezí
az ítelo̗ zek elo̗th / harmadzor
ko̗zel ío̗ue <az> hozza a kereztfat
Neǵedzo̗r ío̗uenek a tolva-
-íoc / harangoc harangoztat-
-nac / kúrto̗k kúrto̗ltetenec
remúleso̗k míndo̗n felúl
lo̗nec / es az o̗ ańńa vala
haatmegúl míndo̗nnec
vtanna · latvan ezt megh-
124r
-haborultvala o̗ íonha · es
py̋latos kezenec eltery̋eztese-
-míath vetuen veztegsego̗t
míndo̗nnec · es fordula íe-
-sushoz / mondvan En íesost
karhoztatom halarra ma-
-ríanac fíath / ekeppen hoǵ
eleseto̗l meg valʼíec · es vítes-
-sec az heǵre · kí mondatíc
calvaría helnec / auaǵ co-
-paz helnec a varos capu-
-íanac kíuíl · es ottogon meg-
-fezittessec · es leǵo̗n mínd o̗
ruhay̋tol megfoztatoth · es
naǵ vas zegek o̗ labay̋ban
altal verettessec · es monno
 
124v
keze vas zeggel altal veres-
-seek · es tíuísk coronaval
meg coronaztassec · es o̗m-
-magaual a kereztfa kí-
-vitesseek · es senki o̗ ray̋ta
ne ko̗ńo̗rúlʼen · es hozza sen-
-kí ne hy̋vattasseek · es senkí
nekí ne zoly̋on Ez keppen
v́tet ítelo̗m · es karhoztatom
hoǵ míndo̗no̗sto̗lfogva meg-
-valʼek etto̗l / Ezt mondvan
tekente íesust / es olʼ ígo̗n keǵo̗st kezde
ero̗ssen sírńa · es a nep-
-nec ǵúleko̗zese kezde lenní
az índulasra · es a zendú-
-lesre / Monduan / Meghal-
 
125r
-íon Es tahat monda o̗ ań-
-ńa zent Ianosnac · es zent
maría magdalenanac Oh
melʼ ígo̗n megfoǵatkozec az
en lelko̗m · es o̗ kezeuel vno-
-kay̋anac vallara tamazco-
-deek / Es tahat a vítezo̗c
vallara teuek a kereztfath
íesusnac · es fordítac v́teth
a copazto heǵ fele · es o̗ elo̗tte
louagos vitezo̗k · es ǵaloǵoc
fegvero̗ckel · es kúrto̗ckel e-
-keppen zerezuen ío̗nek vala
a hamissagnac helʼere · zent
Ianos ezth latvan / monda
ziz marianac O banatos
ańa / te fiad meǵen ímmar
 
125v
Halalra / Ky̋nec felele az zíz
ańa · ffíam tarč engo̗meth
mert megfogatkozom · es
víg oda hoǵ lassam mínec
elo̗tte meghaloc / mert mín-
-do̗no̗sto̗lfogvan erzo̗m ma-
-gamat meghalní Es el víue
v́tet eǵeb vton · es o̗ el elo̗ue
futhamek · es az zíz ańa ma-
-ría fogvan fíath · es ńakon
o̗lele sorossan hoǵ azok sem-
-míkeppen fel nem emelhe-
-tícvala / melʼ soríttassal
meg betegúltvala íesus ·
es nem víhetíuala touab-
-ba a kereztfath / de a to̗r
 
126r
fey̋euel ítík vala v́tet · Iesus
íelt to̗n hoǵ touabba nem
mehetne hanem ha v́tet vín-
-neíek · Es v́k ragadanac eǵ
Sy̋mon neuú embo̗rt zent
Alexander · es zentRufus
attʼat · es azt ketelenítec íe-
-susnac vtol vínní kerezt-
-faíat · Ith vǵmond nemí-
-nemú alazatos doctor zíz
maría no̗mo̗s azzońonc
kepeben En kevanom vala
kereztfaíat el vínno̗m hoǵ
o̗ nekí megkíssebítenem
keńńat / de olʼ ko̗zel nem
meheteek hozy̋a / hoǵ nekí
 
126v
zolhassac / Az sok nepnec
megko̗rńúko̗zeso̗kto̗l / An-
-nac fo̗lo̗tte vítetícvala
soc nepnec vtalatossaga-
-val mínt gonozul teuo̗th
· es bínbín leleto̗th kevan-
-van o̗ hozzaía zolnom eǵ
ǵaloc vton elo̗l venní / Mínt
a helre v́tet a kín el meno̗
-vala / Az o̗ zent ańńa tekent-
-ven o̗ zent fíanac kepere
tahat el valtozot · es semmí-
keppen nekí nem zolhateek
en banatomtol / hanem a
fo̗ldre le eseem míkeppen
holt eleuen / o̗ kedeg latvan
 
127r
engo̗met ekkeppen megbu-
-sulvan / fíuy̋ zerelmel leg-
-ottan meg kezde foǵatkoz-
-ní / touabba nem akarvan
magat segethhetní Nímí-
-koron esmeg az en hugom-
-tol mínt tehetsego̗m va-
-la kezdek velo̗c o̗zue fíam
vtan sy̋etno̗m / kí ímmar
banat mía / es ńaualʼa mía
nem mehetvala el / Mínt
o̗ hozza ko̗zelíteek / es az azzoń-
-allatoknac sírasath · es ke-
-altasath hallottavolna · Azoc-
-hoz fordula· es ekeppen
monda / Keseríuala v́tet
 
127v
ferfy̋vnac · es azzońíallatok-
-nac serege · es o̗ ańńa · es o̗
ańńanac hugay̋ galíleatol
fogvan zolgalvan sírattʼac-
-vala v́tet / Hozy̋aíoc fordul-
-van íesus monda nekíc
Ierusalemnec leańí ne sír-
-íatoc en ray̋tam / De ten ma-
gatokon síry̋atoc · es ty̋ fíato-
-con / mert ím ío̗nec olʼ na-
-poc hoǵ kíkben mongatoc
Bodogoc az olʼ meho̗c kík
nem zíltenec · es bodogoc
az emlo̗c kík nem emlet-
-tenec · Es tahat kezdnec mon-
-daní a heǵeknec Esseto̗c mí-
 
128r
reanc · es a vo̗lgeknec feǵǵe-
-to̗kbe / mert ha a ńers zo̗ld
fan ezt tezíc kí míndo̗n
malaztal tely̋es vaǵoc
ílʼ kemeń íteleto̗th teznec
Míth teznec tahat az azíu
faan / Az az / Tú ray̋tatoc / kíc
malaztnekíl vattoc · es
míndo̗n gonossaggal telʼes
vattoc / bízon nem egy̋eb
hanem kemeń kenzastoc
Vítetnek vala a keth by̋nos
embo̗ro̗c es o̗ vele / hoǵ meg-
o̗lettetnenec / Mínt íuta-
-nak a helre / kí mondatíc
copaz helnec / oth megfezítek
 
128v
íesust ezo̗nkeppen míkep-
-pen íth meg íeǵezven lat-
-íatoc mínt íutottak volna
a copaz heǵre / A porozloc
kúrto̗lenec · es a vítezo̗c vd-
-vart útenek / A feǵvero̗so̗c ·
es mínd az socassagoc eǵ-
-ben ǵúlenec / Es íesus ko̗zo̗t-
-to̗k leeuen / Megfoztac
mezítelen míndo̗no̗sto̗l
verrel meg verheztet / mert
o̗ nekí ackoron megviy̋tac
serelmet Mert az ostoro-
-zasert o̗ nekí ruhaí teste-
-ho̗z · es a sebo̗kho̗z faǵot-
 
129r
vala · es ragadotvala
Es el ńoy̋tac v́tet a kerezt
-fan · es a fo̗ldo̗n fekven ve-
-uen eǵǵíc kezet · es a naǵh
temerdo̗c vas zeggel zeghe-
-zek a kereztfahoz · Es veuen
masíc kezec vonzy̋ac mínt
vonhattʼacvala · es azonkep-
-pen naǵ termerdo̗c ke-
-meń vas zeggel zegezek
a kereztfahoz / Mas felo̗l
annac vtanna vonac az
o̗ labaít ero̗ssen mínth
vonhattʼac vala · es azon-
-keppen huzac eǵbe a ma-
 
129v
-síkra teueen termerdo̗c /
es hozzu vas zeggel altal
zegezeek Mínd ezo̗kben
míkeppen engedelmes ba-
-rań nem panazola / hanē
naǵ keǵo̗s bezedo̗t bočat-
-van · es monduan / Aty̋am
bočas nekíc mert nem
tuǵǵac míth teznec / Zent
Bernald vǵmond Hoǵ
a zegek nem voltac elo̗sec
hanem temerdo̗ko̗c vala-
-nac neǵ zegú volt semmí
elo̗sseghe nem volt · es nem
čak a hust hatta vala meg
De meeg a husth a faba be
 
130r
vízíc vala naǵob fay̋dalmert ·
Ith vǵmond zent Gergo̗r
doctor hoǵ A sidoc elo̗zer
a kereztfat vetek a fo̗ldre
Es mí vronc íesus crístus
mezítelen kezeí kí ńutvan
rea fekúteek · es testenec mer-
-teke zerent harom furasth
to̗nec a kereztfan · es a kerezt-
-fa ígo̗n kemeń vala · es a
vas zegeknec semmí ely̋
nem vala hoǵ az artatlan
testeet kemenben zaggath-
-hatnec · Elo̗zo̗r o̗ kezenec fel-
zegezeseíert mínd o̗ zenth
testet meg zorítani / hoǵ az
 
130v
bal kezet akarnaiat ze-
-gezní / nem eríuala a
furatoth / tahat huzy̋acva-
-la zoretvan ketelvel ǵen-
-ge testet · es a naǵ huzas
míath kezdenec o̗ teste
eǵmastol el ozlaní · es el
-zakadozní / hoǵ meg lattatnac-
-vala mínd o̗ tetemí · Azon-
-keppen labaít huzvan a
furattra ko̗tellel / ezo̗nkep-
-pen naǵ kemenseggel
altal zegezec / Nemelʼec
labbal ńomodvan / Nekíc
kezzel v́tet veruen / mert
 
131r
a kereztfa zeltelen vala · Az-
-ert eǵǵíc labat masíc ala
teuek · es kemeńo̗n o̗zue
zegezec · es a zegek olʼ temer-
-do̗k valanac / hoǵ a sebo̗ket
mínd betelícvala · es veer
semmí kí nem ío̗hetvala
Es az o̗ buus ańńa halvan
a vero̗knec čergeset / mert
a socassag ko̗zo̗tvala · es
a socassagtol nem lathhat-
-ía vala íesust · Míkoron
elezteb a vero̗nec čergese
be mene a zíznec zíueben
tahat meg zorolanac a zíznec
testey̋ · es monda · O enneko̗m
 
131v
zereto̗ fíam meg haloc /
Es mícoron halla a vas
vero̗nec masod čerdúleset
esmeg azon keppen mon-
-da / en labaim · es kezeím ·
es <lab> az zokat kí bočatvan
a fo̗ldre eseek míkeppen
holt eleuen čak zíue aleg
leheth vala / Es a vas vel-
-lackal fel emelec a kereztfat
Míglen a kereztfa a fo̗ldbe
menth volna / addíglan a
testnec nehessegey̋ert meg
ńílanac a sebo̗k · es az o̗ vere
tahat kí ío̗ue / Azert gondol-
-íatok crístusnac zerelmet
 
132r
es fay̋dalmat · es ańńanac
Mícoron lata az o̗ zent fíat
ruhaíabol megfoztaní me-
-zítelen a kereztfara felfezít-
-tení / kezeíit vero̗ míat zegek-
-kel altal zegezní Es a tolua-
-íokat eǵǵíket íob felo̗l / Ma-
-sícat bal felo̗l fezítven / ko̗zeb-
-ben íesust · Ith be telíc az íras
g Gonozokhoz hasonlatoth · es
be telíc az íras / kí vǵmond /
Megfurac en kezey̋met · es
en labay̋mat · es megzam-
-lalac mínd en tetemey̋met
Iesus zola · es monda · Atʼam
bočas nekíc mert nem
tuǵǵac mít teznec · Azert
 
132v
kereztʼen embo̗r tanolʼ legrístos-
tol crístostol bekesego̗t Auaǵ
zenvedeso̗ket / mert pal-
-makcal meg vereto̗th · osto-
-rokcal megh ostoroztatoth
Tíuísk coronaual coronaz-
-tatoth / Vas zegekkel zegez
-teto̗th / Ńalakcal megfo̗r-
-to̗zteto̗th / es meg karomla-
-toth / es halalra karhoztatot
De maga míind ezo̗keth
el feledven · Monda · Atʼam
bočas nekíc / mert nem
tuǵǵac míth teznec · Azert
ne monǵa valakí kereztʼen
embo̗rnec magat ha crístost
 
133r
ellensegenec zerelmeben nem
ko̗uetendí · Es py̋latos a
kereztfara neuet ekeppen
íra · Nazarethbelí íesus si-
-doknac keralʼa · Es vala
ez neú sídoul / geregúl · es
deacul meg írvan / mert a
varoshoz ko̗zel vala a hel
holot megfezítto̗ttec vala · Mon-
-danac a fey̋edelmec py̋latos-
-nac · Ne írd sídoc keralʼanac
Felele nekíc py̋latos · Ammít
meg írtam meg írtam · hoǵ
ez íelen valo íras betelneíec
E míth írtam meg híuatat-
-lan írtam · A vítezo̗c hoǵ meg
 
133v
fezítto̗ttek volna v́tet · veuek
o̗ ruhaíat · es teuek neǵ felee ·
es a neǵ víteznec íuta eǵ eǵ
rez benne Azert mezítelen
a kereztfan fúgh vala · es
mínd verrel megvero̗sílth
es megfeketúlt / Azert Iesus
harom zínú vala / Azert o ala-
-zatos lelo̗k nezy̋ed atte zereto̗-
-det íesust veresegnec keńńa-
-val · es lassad v́tet zaran-
-docsagoddal harom zíno̗
zazstoual / Auaǵ a zaztooth ~
Mert zíz testenec fey̋ersegú ·
es ostoroknac feketú hele / es
 
134r
a veres vérnec kí o̗tlese
v́tet mutaty̋ac harom
zíno̗nec / Es a ko̗nto̗s vala
varratlan fo̗lúl ko̗to̗th
Azert mondanac eǵmasnac
Ne metelʼio̗cmeg v́tet / ha-
-nem vesso̗nc ńílat ray̋ta
ky̋e leǵo̗n / Hoǵ az íras betel-
-ney̋ek / monduan / Meg oz-
-taak en ruhay̋mat / es ray̋-
-ta vetenec ńílat / Alvala
a nep varuan el mulvan v́tet
megh karomlʼacvala / feío̗ket
íngantvan · es mondnac va-
-la / Wau kí megto̗ro̗d ísten-
 
134v
-nec templomat · es harmad
napon esmeg fel allatod
ha ístennec fia vaǵ zaba-
-dohadmeg ten magadat · es
zalle mastan a kereztfarol
es hy̋so̗nc neko̗d / Azonkep-
-pen a papi sido fey̋edelmek
meg mo̗uetícvala v́tet A bo̗lč
es ven sidockal / mondvan /
Eǵebeket megzabadítoth
v́mmagat nem zabadíthhat-
-ía meg / ha sidoknac keralʼa
zalʼy̋on a kereztfarol · es hy̋-
-zo̗n o̗ neki Istembe hy̋t · zaba-
dohameg v́tet mastan ha
akary̋a Monda Iesus Mert
 
135r
ístennec fía vaǵoc · A tol-
-vay̋ <.> eǵǵíc bal felo̗l kí vala
kínec gestas vala neue / meg
karomla íesust / mondvan
Ha te vaǵ cristus zabadohad-
-meg magadat / es mínket
Felele a masíc kí íob felo̗l
felo̗l vala / kínec dísmas va-
-la neue · es feddívala v́tet
monduan Te ístent nem
felo̗d kí azon karhozatba
vaǵ / mert mú ígazan
tetemeno̗nkert valʼoc ez
kent / de o̗ semmí gonozt
nem to̗th Es monda íe-
-susnac · Vram emleko̗zy̋el
 
135v
-meg en rolam mícoron
íutandaz atte orzagodba
Vǵmond zent Agoston · kí
taney̋ttʼa volt v́tet / čak az
kí mellette fúgh volt Monda
nekí íesus · Bízoń mondom
teneko̗d hoǵ ma velem lez
paradíčomba A síramrol
Vǵmond zent Bernald bo-
-dog azzon kepeben / latvan
az zíiz maría o̗ zent fiat
hoǵ ímmar míndo̗no̗sto̗l
-fogva megfoǵatkozícva-
-la · es semmít nem mond-
-vala nekí nehezelven hoǵ
 
136r
a toluay̋nak zolna / ígo̗n
megkezde nehezulní · es
mondaní En edo̗s fíam
hallatíc atte zood en fí-
-lemben ? míre nem ko̗ńo̗-
-rulz en ray̋tam íonhodnac
keserúsegeuel hy̋edemnekíl
engo̗met meg azní · es meg-
-hacz foǵatkozní Es ala folʼ
-vala a veer neǵ felo̗l az
zaíarol / kezey̋ro̗l · es labaírol
kí meg zegezteto̗tvala · es o̗
orčaíabol míndo̗n zepseg
kí foǵotvala / Mert míndo̗n
 
136v
embo̗rí allatnal díčo̗sb<nec>
lattatícvala díztelembnec Es
latom vala en magamat
el valní to̗le / kíth zíltem vala
Mert eǵeb sem vala hanem
neko̗m čak eǵǵetlen eǵh
vala / Azert fogotvala en-
-go̗met banath · es nem vala
honnan valamí keues ví-
gasagot vennek O en ze-
-reto̗ fiam / te el meneso̗d al-
-tal íara en lelko̗met / te
zauíd megkeserítnec engo̗-
-met / de mondom en fíam
kí aǵǵa enneko̗m / hoǵ en
meg halʼac erted en zereto̗
 
137r
edo̗s fíam O en ńaualʼas
mít teǵec / mert meg hal
az en zereto̗ fíam ? Míre
nem hal vele o̗zue megh
íth o̗ banatos ańńa en
fíam O eǵ eǵo̗tlen eǵ edo̗s
fíam / ne akar' engo̗meth
el hadní / vonǵ / auaǵ huz
vtannad te hozy̋ad / hoǵ hal-
-íac veled o̗zue meg O halal
ne akar' enneko̗m enged-
ní / ten magad enneko̗m
míndo̗nnec fo̗lo̗tte kellez
zaggasdmeg ero̗meth ~
Auaǵ aǵ kennac / Auaǵ
fíamval o̗zue elʼec zereto̗
 
137v
eǵǵetlen eǵ fíam / eǵǵetlen
eǵ o̗ro̗mem / en lelko̗mnec
elo̗tte míndo̗n vígasagom
teǵed hoǵ en haly̋akmegh
mastan íth / Nam tego̗det
halalra zúltelecvolt O en
zereto̗ fíiam / esmery̋edmeg te
ńaualʼas ańadat / halgasd-
-meg en y̋madsagomat · Illíc
hoǵ a fy̋v meghalgassa el
haǵot ańńat / kerlec halgas-
-meg engo̗met · es fogadʼ atte
kereztfadra / hoǵ kik eǵtest-
-bo̗l elnec · es eǵ zerelmel eǵ-
-mast zerettec / eǵ halallal
halʼanac · Monda a sídoc-
 
138r
-nak O keǵo̗tlen sídooc · O
ńaualy̋as sídooc / Ne akar-
-íatoc enneko̗m engední ~
Mert eǵǵetlen eǵ fiamat meg
fezítto̗tteto̗k / Ańńathes megfe-
-zíheto̗k / Auaǵ akar mínemv́
halallal meg o̗ly̋eto̗c O enne-
-ko̗m / mert eleth meg hal
es az íduo̗sseg meg o̗letíc · es
fo̗ldbo̗l kí vetetíc ańńanac
míndo̗n kenče ? míre az o̗
ańńa vtanna banatban
eel · Veǵeto̗k ańńat fíaual
o̗zue O dragalatos fíam
O keǵelmes zúlo̗ttem / írgal-
-maz · es fogagǵad ańadnac
138v
veled o̗zue a kereztfan / hoǵ
elʼen veled halalanac vtan-
-na míndo̗ncoron Semmí
edo̗sb enneko̗m / hoǵ tego̗det
a kereztfan o̗lelven meghal-
-íac Semmí neko̗m kese-
-rúb / mínt halalod vtan
valo eleto̗m · O enneko̗m
zereto̗ íesus Im meghaloc
hy̋edem nekíl · es sy̋meon-
-nac to̗re en zíuemet altal
very̋ · Oh enneko̗m melʼ
banatos atte elmeneso̗d en
to̗lem O en zereto̗ fiam meg-
feketúle neko̗m annap · es
 
139r
e velag megfoǵa O íay̋ en-
-neko̗m / mert te neko̗m
aty̋am / íeǵo̗sem fíam vram
es míndo̗no̗m · Immar elo̗c
aty̋am nekil / ieǵo̗so̗m nekil
o̗zuegúl / magzatomtol
meg puztuloc / vrtol el va-
-laztatom / míndo̗nt elvezto̗c
O en edo̗s fiam míndo̗n te-
-heto̗ / De nem akarod hoǵ
en veled o̗zue meg haly̋ac
Neko̗m haǵ valamelʼ ke-
-ǵo̗s tanačoth / ky̋nec felele
iesus zent Ianosrol mōd-
-van Azzońembo̗r · Im te
fiad · Es vala zent íanos zo-
 
139v
-moru orčaual míndo̗n-
-coron sírvan Olʼ ha azth
mondana O en edos ańam
kí laǵ vaǵ sírasra / te tu-
-dod hog arra ío̗ttem · es
arra zúlettem / te to̗led em-
-bo̗rí testo̗t arra fogattam
hoǵ a kereztfan valtanam
en meg embo̗rí nemzeto̗t
Míkeppen telnecbe az íra-
-soc / A kent kít adot neko̗m
en aty̋am / nem akarodee
hoǵ meg zenveǵǵem azt
Harmad napon neko̗d
díčo̗úlven íelo̗no̗m / halat-
 
140r
-taíbol feltamadoc / Azert
ne akar' sírńa Monda
nekí Im te fíad zent Ianos
· Es zent íanosnac monda
Im te ańad O Ianos en at-
-íam fía / v́tet neko̗d haǵom
banńal vele · es soha el nehaǵ-
-ǵad / nekí zolgalʼ / Azert o̗lelʼed-
-meg v́tet · es vígaztalʼadmeg
v́tet / Mert latom v́tet ban-
-kodní / Naǵ banat · es naǵ
nehesseg zalla en keserú
zíuembe Im halalomhoz
ko̗zel vaǵoc · es megfogatkoz-
-tam to̗bbet sem elheto̗c / zent
 
140v
Ianos meg o̗lele v́tet / mōd-
-van O banatos ańa írgal-
-maz enneko̗m · es veǵ va-
-lamí keues ero̗ssego̗th
Cristus latvan · es gondol-
-van eǵmast megh o̗lelven
a kereztfa alath Sírvala
az o̗ zent ańńa zíz maría
a fo̗lden · es zent Ianos
vele o̗zue olʼ melʼ valtsag
neko̗d maría a Ianos ne-
-ko̗d adatíc íesusert / zolga
az vrert / tanetvan a me-
-sto̗rert / Zebedeus fía az ís-
-tennec fiaert Tízta embo̗r
az ístenert · Míkeppen te ke-
 
141r
-vanatos · es ay̋etatos lel-
-ko̗det altal nem menthe
ez hallas mí zíuo̗nket mínt
ko̗uet vaǵ vasath megh
engeztel ez hallas / Ezt zent
bernald monga zíz marí-
-anac · Az ído̗to̗l fogvan az
taney̋tvan veue v́tet ań-
-ńaua Mert vǵmond zent
Agoston doctor / hoǵ bodog
azzonnac meg heruat
-volt banat mia orčaía
es zaía megverúsílt vol-
-na crístosnac vereto̗l / Auaǵ
zerelmmeto̗l / mert megh
zop'auala o̗ feno̗s verenec
 
141v
čepegeset · Tahat crístus
ańńanac mondhatta vol-
-na / Mínem adatíc íoert
gonoz / mert vermo̗t asa-
-nac en lelko̗mnec · Ime
en dragalatos ańam mít
valloc te nemzetídto̗l / En
adek te nepednec keralʼí
coronat / v́k kedeg neko̗m
adanac fey̋emben tíuísk
coronat · En adek o̗ kezo̗kbe
keralʼí vezzo̗t / v́k neko̗m
adanac meg avolt nad
zalath / En ruhazam te ne-
-pedeth neǵven eztendeíg
/ v́k engo̗met megfoztanac
 
142r
es en ruhamon ńílath
vetenec Es a ky̋etlemben
mennaval eltetem v́keth ·
v́k neko̗m az eto̗kert epet
<a> es eceto̗th adanac En a ko̗
zíklabol vízet adeek nekíc
v́k engo̗met ecettel ítatanac
En kí zabadítam v́ket egíp-
-tom nepenec kezeíbo̗l · v́k
engo̗met helho̗ztetenec keth
tolvay̋ ko̗zíbe · en kí zaba-
-dítam farahonac hatalma-
-bol / v́k kedeg engo̗meth
poncío py̋latosnac ada-
-nac /Ime en zent ańam
melʼeket enneko̗m ío teto̗-
 
142v
-meert adanac / Mert megh-
-líkaztaak en kezey̋mert
labay̋mat / es ruhamon
ńílat vetenec · Vǵmond
zent Agoston doctor / hoǵ
Crístus a kereztfan fúg-
-ven testamentomoth to̗th
-volna míndo̗nnec / Keǵo̗-
-segnec mívelko̗deset ozt-
-van · Az apostoloknac
Haborusagot · Az sidok-
-nac testeet · Atty̋anac lel-
-keeth · Ańnat zent Ianos-
-nac / A tolvay̋nac paradí-
-čomot / By̋no̗so̗knec pok-
-loth · Penítencía tarto ke-
 
143r
-reztʼeno̗knec a kereztfaath
haǵa / Hatod ido̗to̗lfogva
kilenced ídeíglen megse-
-tetúle a nap mínd vela-
-got mía · Es kílenced ído̗n
kealta íesus naǵ zoual
es monda · Helí helí lama-
-zabataní Ennec ez ertelme
En ísteno̗m en ísteno̗m / mí-
-re hattal el engo̗met / Vǵ-
-mond nemelʼ doctor / Mert
monǵa v́nmaga íesus ~
? Míre atʼam engo̗met el-
hattal en serelmemben /
Auaǵ en ńaualʼamban
mínt zamkíueto̗ttet hy̋edem-
 
143v
-nekíl mezítelen fo̗do̗zet ne-
-kíl ílʼ socassaghoz zerko̗ztet
tanalč nekíl vadoltat ílʼ
kemeń ítelettel karhoztath
en magamat setetsegne-
-kíl ílʼ íreǵseggel bíno̗síltet
Nekíc az oth allokban
halvan íesus kealtasat
vǵmondnacvala Ily̋esth
hy̋ía ez / Nekíc mondnac-
-vala · Vezteg lassoc ha ílʼes
el ío̗ megzabadítaní v́tet
Annac vtanna tudvan
íesus hoǵ míndo̗no̗c meg-
-to̗kellettek volna hoǵ az íras
megto̗kelletneíec · Monda
 
144r
Somíhozom / Vǵmond zent
bernald / Bízonnal ha zom-
-íozol nem v́zet / sem eǵeb-
-nemú venereko̗th / hanem
by̋no̗so̗knec íduo̗sseget / Kíc-
-nec íduo̗ssegekert magadat
ilʼ kemeńo̗n kenzataad /Az-
edenben vala eceth / es ísop-
-val eǵ<e>be elegítec · es adac
zaíahoz · es adnacvala ne-
-kí ínńa bort mero̗ggel ·
es epeeth elegítven / hoǵ
betelneíec a profeta mon-
-dasa · En ítelo̗mre adanac
epeeth · es en zomy̋osagom-
-ra eceto̗th · Es hoǵ zay̋aba
 
144v
-vo̗tte volna / nem akara
meg ínńa / A vitezo̗c meg-
-mo̗uetícvala eleíben men-
-ven · es az eceto̗th neki ad-
-van mondnac vala nekí
Ha te vaǵ a crístus sidoc
-nac valaztoth keralʼa · za-
-badíč meg magadat · Es az
eǵebí mondnac vala / Vezteg
lassoc ha el ío̗ ílʼes · es meg-
-zabadíttʼa v́tet Azonkeppen
a papí fey̋edelmec a ven
sidokcal megmo̗uetíc vala
v́tet / monduan / Vau kí
megto̗ro̗d ístennec templo-
 
145r
-mat · es harmad napíg esmeg
fel allatod / Ha ístennec fia
vaǵ zalle mastan a kerezt-
-farol · es hizo̗nc neko̗d / Hoǵ
Iesus vo̗ttevolna az eceto̗th 
nem akara meg ínńa Mon-
-da / Beto̗lt a profetaknac
mondasi · Tuǵǵa vala íesus
Hoǵ az o̗ kenńarol míndo̗n
írasoc / míndo̗n peldazasoc
míndo̗n mondasoc Istēnec
míndo̗n mondasa · es paran-
-čolattʼa megto̗kellettec vol-
-na o̗ testen míndo̗n nehesse-
-go̗k míndo̗nnemú testo̗c míndo̗n /
vtalatossagoc · es míndo̗n
 
145v
zarandoksagoc / míndo̗n
lankatsagoc / ehsego̗c · es
zomesagoc · Es hoǵ mín-
-do̗n testeuel kenzac · es ne-
-hessego̗t vallotvolna / ńelve
sem marada artatlan / mert
vtalatos venerekkel ítathak
Ezo̗nkeppen meg emeztethek
o̗ teste Esmeg kealta íesus
naǵ fel zoual · es monda /
Aty̋am te kezeídbe ay̋anlom
en lelko̗met / Vǵmonda beda
doctor / hoǵ crístus az o̗rdo̗go̗t
a kereztfanac íob agan latta
-volna / Azert monda · Atʼam
 
146r
te kezeídbe ay̋anlom en lel-
-ko̗met / Mert vǵmond zent
bernard / Magasra haga · es
ero̗ssen kealta hoǵ mezzeb
hallanec · es senkí magath
megne menthetneíe / de a
kealtashoz ko̗ńhullatast ada
hoǵ embo̗r vele o̗zve túrne
es a nehessegnec zaua kíert
míndo̗n ez velaghí allatoth
megfelelní lattatíc · ffo̗ldec
remúlenec / Coporsoc meg-
ńílanac / A templomnac so-
-porlay̋a kette zacada · es
meń egek o̗ velagossagoc-
-ban megsetetúlenec / čak
 
146v
embo̗r nem kúńúrúl / kí-
-ert a crístus meg o̗letíc
Es azt mondvan / es fey̋e
hay̋tvan elbočata o̗ zent
lelket · Im templomnac so-
-porlaha le zacada felíl
mínd fo̗ldíc · es fo̗ld meg-
índula · es a ko̗ zíklac
mínd le zacadozanac · es
coporsoc megh ńílanac
es sok halattaknac testo̗k
kík meg holtacvala felta-
-madanac / es az coporsobol
kí ío̗uen o̗ feltamadoknac
vtanna ío̗uenek az zent
 
147r
varosba · es meg íelo̗nenec
sokaknac Es Centurío / kí
oth al vala · es kík o̗ vele oth
valanac o̗rízíc vala íesost
latvan a fo̗ldnec índula-
-sath · es eǵeb čodakat / kík
leznec vala · Es hoǵ íly̋en
kealtassal megholtvolna ~
Igo̗n megfelemenec · es díče-
-rec ístent / mondvan / Bízoń
isten fia vala ez · es ígaz em-
-bo̗r · Es mínd a sokassagh
kík valanac oth · es vary̋ac-
-vala lattacvala a čodakat / kík leznec-
-vala / Melʼo̗ket / Idest pectora
veríkvala · es a varosban
 
147v
be ternec vala · Es o̗ esmero̗í
alnacvala mezze to̗le · es az
azzon nepek / kík v́tet keseer-
-tek vala galíleatol fogvan zol-
-galvan nekí o̗zue eǵenbe
menenec maríaual íeru-
-salembe / mert az sídoknac
naǵ ínnepo̗c vala hoǵ ne
maradna az o̗ testo̗k zom-
-battra / mert naǵ ínnep
-vala az zombath · Kerek
py̋latost hoǵ megto̗rneíek
zarokat · es eltemetneíek
hoǵ az ínnepre ne ma-
-radnanak / Es el ío̗uenek
 
148r
az vítezo̗k · es a tolvaíoknac
meg to̗rec zarokat · es hoǵ
mentek volna iesoshoz · es lat-
-van hoǵ megholtvolna · nē
to̗rekmeg nekí zaraít / ha-
-nem eǵǵík a vítezo̗knec
ky̋nec longínos vala neue
oldalat meg o̗klele čuča-
-val · es zo̗netlen ío̗vala kí
a sebbo̗l veer · es viz / es a
viteznec vala vak zo̗me
hoǵ meg o̗klele íesost · Az
čučarol čoppene eǵ čo̗p
veer zo̗mere / legottan meg
ńílec zo̗me / Es nekí vǵ tetczíc-
 
148v
-vala / hoǵ olʼan zo̗me lezen
mínt ǵermo̗k voltaban ·
es olʼan íol latna · es azert
benne hy̋n / Annac vtan-
-na martíromsagot val-
-lot capadocíaban Cesarea
neuú varosba · Ez naǵh
· čoda hoǵ a holt testbo̗l
veer · es viz ío̗y̋o̗n kí · Ezt
kí latta / bízonsagot mon-
-dot rola · es ígaz o̗ nekí ta-
-no bízonsaga / Es o̗ tuǵǵa
mert bízon ammít mond
hoǵ ty̋es híǵǵeto̗k · Ezo̗k
arra lo̗ttec hoǵ az íras
 
149r
betelneíeek Tetemeth : os meg-
ne to̗ry̋eto̗k / Es Mas íras
vǵmond / Meg lattʼac kít
meg gy̋acdostac / hoǵ estve
lo̗tvolna / mert naǵ pento̗c-
-vala · El ío̗ue nemínemú
kazdag embo̗r aromathía-
-belí / ky̋nec Ioseff vala neue
kí vala ío íambor embo̗r
es ígaz / vala Iesosnac títkon
valo tanetvańa a sídok-
-nac felelmey̋ert · es ístennec
orzagat varando vala
Nem engedveen o̗ tanačok-
-nac · es mívelko̗deso̗knec
 
149v
Es bemene py̋latoshoz · es
bízvan meg kere v́tet · Es
kere íesusnac testeet / Py̋la-
-tos legottan nekí ada / mert
tuǵǵa vala / hoǵ meg holt
Ioseff vo̗n ǵolčoth · es el ío̗-
-ve le venni iesusnac zent
testet · es ío̗ue Nicodemos
ki iesoshoz elo̗zer ey̋el ío̗th
-vala / hozvan nemo̗s kene-
-to̗th / olʼmínt zaz fontvolna
ki vo̗th vala íesus testenec ·
es betakarac tízta ǵolčba ·
es be ko̗to̗zec no̗mo̗s kene-
-to̗kkel / mikeppen sidoknac
sokasoc vaǵon temetesre /
150r
Es a helʼo̗n holot íesust
megfezíttec kert vala · es
a kertben vy̋ coporso · Kí-
-ben senkít nem to̗ttenecva-
-la · Azert oth a sidoc ínnepe-
-ert eltemetek iesost Es Ioseff
teve íesosnac testtet o̗n vy̋
coporsoy̋aba · kith ki faracta-
-tothvala ero̗s ko̗bo̗l · Es a te-
-meto̗ helnec ay̋toíara naǵ
ko̗ueth tamaztvan · es elme-
-ne · Valanac oth tauolʼ
nezven kík ko̗zo̗t vala
maría kisseb zent íacab
ańńa · es Ioseff ańńa · es sa-
-lomee ílven a coporso ellene-
-be · es nezíc vala holot ten-
 
150v
-neíek / A pento̗k elmulvan
zombattra verradvan el-
-menenec · es alkotanac
keneto̗ket hoǵ mínth a
zombat elmulnec ío̗ne-
-nec megkenní íesost · es
zombaton vezteglenec a pa-
-rančolat zerent / Masod
napon a papí fey̋edelmec ·
es az íras esmero̗ sidoc
gílenec py̋latoshoz · es mon-
-danac nekí / Vram meg-
emleko̗zto̗nc / mert a hi-
-teto̗ vǵmondvala elven
es eleuen voltaba harmad
 
151r
napon feltamadoc /Azert
o̗riztessed a coporsot har-
-mad napíglan / mert ne-
-talantan el ío̗nec o̗ tanít-
-vańi · es el vrozzac v́tet / es
a nepnec azt monǵac hoǵ
feltamadot halottaíbol ·
Es az vtolso tevo̗lges go-
-nozb lezo̗n az elo̗ bínnel ·
Monda nekíc py̋latos
Vaǵon o̗rizo̗tek · es mínth
íobban tuǵǵatoc vǵ o̗rízzeto̗c
Azok elmenenec meg o̗rizni
a coporsot · es pečettel meg-
pečetlec a ko̗ coporsot / Lat-
 
151v
-van a zíz maria hoǵ el-
-akarnaíac temetní az o̗
zent fíat íesust Monda
nekíc mícoron a kereztfa-
-rol le akary̋acvala venní
lassan teǵeto̗c ístennec ne-
-vebe hoǵ maszor kí ne o̗t-
-lʼek en fiamnac vere / Mínt
levo̗ttecvolna · Legottan veue
v́tet o̗lebe a fo̗ldo̗n ílven
hol vele bekelícvala / hol
nekí zol vala / hol fey̋et / hol
orčaiat · hol kezeít / Hol la-
-baít · es o̗ derekat megke-
-meńey̋tven čokoly̋avala
 
152r
Es ezt monǵavala O en
zereto̗ fíam míre nem felelz
enneko̗m / Nemde ezee atte
aldot zaad / kí a sidoknac
čodakat edesen predícal va-
-la / kezeth eǵbe colčolvan · es
monduan O en edes fiam
Nemde ezo̗kee atte kezeíd
kík a sídoknac čodakat
teznecvala · es labaít bekel-
-ven vǵmondvala Nemde
ezo̗kee a labac / kíket a sídoc
gy̋akorta y̋madnacvala
Nemde ezee az oldal · es
derekad / kít ílʼ ígo̗n zeret-
-necvala / Es ílʼ kemeń ke-
 
152v
-nokat teveen eǵeb nemú
testo̗do̗n · Es míndo̗n taghí-
-ra kílo̗mb kílo̗mb síral-
-makat tezo̗n vala / Es an-
-ní vala o̗ ko̗ńvenec hulla-
-tasa / hoǵ mínd o̗ testtet meg-
mossa vala / kí verrel meg
megverúsúltvala Immar
hoǵ v́tet el akarnaíac te-
-metní Nícodemos · es Ioseff
Semmíkeppen az o̗ keǵo̗s
ańńa nem haǵǵa vala / ha-
-nem vǵmondvala / Meeg
eǵ keuesse haǵǵatoc enneko̗m
hoǵ sírassam / auaǵ sírath-
-hassam v́tet / Auaǵ o̗ orčaíat
 
153r
ǵolčal be fo̗ǵǵem O en bara-
-tím / Ne akary̋atoc v́tet elte-
-metní / haǵǵatoc v́tet o̗ ńaua-
-lʼas ańńanac hoǵ ímmar
tarthhassam v́tet meghalvan
Es ha v́tet el akary̋atoc temet-
-ní / temesseto̗c ańńathes el fía-
-val · Es mínd a ko̗rńúl al-
-look sírnakvala íncab ańńa-
-nac banaty̋an · es keserúse-
-go̗n honnem az o̗ zent fianac
serelmen Iollehet aleg zolnac
-vala a banatert / es a sirasert
akík oth alnacvala / demaga
vǵmondnac O azzoń e halot-
-nac ańńa /kero̗nc tego̗det
 
153v
hoǵ haǵǵad eltemetní v́tet
Es el temetek completanac
ídey̋en · Eltemetven ímmar
ańńa keze elterítven vǵ
mondvala · Aldot leǵ en
zereto̗ fíam · es aldot leǵo̗n
az kít neko̗d attam · es al-
-dot az ǵy̋mo̗lč · es a mvnka
kít te beled · es erted <ze> zen-
-vettem en zereto̗ fiam Ta-
-hat zent Ianos keserú sí-
-rassal fel emele ańńat · es
haza víue · es sok azzoń ne-
-pec ko̗uetíc vala v́tet sírvan
Azert gondoly̋atoc míndmeg
ezt mikeppen az zíz maría
puztulvan maradotvala ·
 
154r
Hízo̗m hoǵ mícoron zent
Ianos ańńanac híy̋a vala
Tahat azzońonc zíz maría
naǵ keserú sírasokat tezo̗n-
vala / monduan Nem en
fiam zava ez / Nem en eg-
-ǵetlen eǵǵem zava ez · Azert
es ańńat hoǵ by̋no̗so̗knec
ay̋anlom / ki vagon aldoth ·
o̗ro̗cko̗l o̗ro̗cke Amen ~
Vrnac Neuebe kezde-
-tíc ez velagnac alha-
-tatlansagarol valo íras
es a gonozoknac vezo̗-
-delmo̗kro̗l eǵ čodalatos
IMe ez velagí embo̗r latas
meg hal by̋no̗kbe eltemettetíc
 
154v
pocolba vettetíc / Mert az
okossag nem bírtatíc / Alla-
-toknac zerí elfordul Crístus
zolgalattʼa megzo̗níc · Az
ígassag el alozíc / A bo̗lč
meg bolondul Ez velag
vezedelo̗mbe teert ez ma-
-staní ído̗ben / Mert a ky̋nec
soc keppen penze vaǵon · es
marhaual beuo̗s / ez tízto̗lte-
-tíc míkent ísten serego̗ckel
meg ko̗rńíko̗ztetven / zent
írasí íozagoc nem gondol-
-tattatnac / hy̋th / remenseg
zent zeretet megfoy̋tatnac
čalarsag · es fo̗svenseg íncab
 
155r
tízto̗ltetneic / ha nemzetseggel no̗-
-mo̗s vaǵ vídam orčaíu
ha keǵelmes alcolmas / es er-
-ko̗lčel telʼes / ezo̗k neko̗d sem-
-mít nem haznalnak · <es> ha
zegeń ley̋endez / Mert čak a
penz ad zepsego̗t / es nemzetse-
-go̗t / Míert hoǵ leǵek mastan
ío ruhakcal fenlo̗ · es eko̗s / es
sok čaladval leǵec meg ko̗r-
-ńúko̗zteto̗th · ero̗s vaǵoc · es
bo̗lč · es ío erkúlčú / soc bara-
-tím vannac ezt a penz teven
De ha a zerenče elforduland
čak eǵes aleg marad O čo-
-dalatos híwsag O keserú
 
155v
mero̗g síralmas zerelm caz-
-dagsagoknac bo̗sege Míre
do̗glečzmeg enne embo̗ro̗-
-ket teven keduesse kík ha-
-marab el mulnac honnem
mínt a čúpúnec langa / ha
a kazdagoknac a soc penzo̗c
ez harmat adhatnac zepo̗n
veragozo y̋fy̋vsagot · es a ha-
-lalt eltauoztathhatnac · zep
es sokaíg elo̗ magzatoth ta-
-hat meltan ǵutenenec ken-
-čo̗th a kazdagoc O ńaualʼas
embo̗r gondolʼadmeg · hoǵ a
halal míndo̗no̗ket le ey̋to̗th
Valʼon kí volt mínd kezdet-
 
156r
-to̗lfogva / kí a halalnac nem
engedo̗tvolna · Akí a halalrol
gondolcodít / čoda hoǵ vígad-
hat / mert embo̗rnec ketsege
vaǵon rola hova a halalnac
vtanna meǵo̗n · Azert eǵbo̗lč
v́no̗mmagarol vǵmond Míco-
-ron a halalrol gondolcodom
ottan megzomorodom / Azth
tudom hoǵ meghaloc / de íde-
-iet nem tudom · es kíknec
tarsasagaba helho̗zteto̗m
Mícoron az en hazam tetey̋e
az orromat kezdí erní ez ve-
-laghí o̗ro̗mek mínt gane
vǵ kezdnec kellení / Mert oth
 
156v
čak az ígassag zol · Az ča-
-lardsag vezteghalgat Oth
az alnaksag nem alíttatíc
bo̗lčesegnec Míkeppen mon-
-ǵa zent Ieronímos Re-
-go̗nte eǵ puztaba lacozo
remo̗te vala / ky̋nec filber-
-tus vala neue francia or-
-zagbol valo vala / Ky̋nec íl-
-íen elete vala míg ez velag-
-ba ele · es magat ekeppen
vísele / mícoron zol vala
bo̗lčen ey̋tíuala / es keralʼ
fíu vala / mínd o̗ eletebe
magat gonoztol meg otal-
157r
-maza míg ez velagba lo̗n ·
es mícoron ereíebe volna
Imílʼen latast lata / mínth
o̗mmaga monǵa kezdetíc
ímmar íth a latas zú-
-nec veztegsegeben telí ído̗n
Olʼmint lelkí alom ere la-
-tec eǵ holt testo̗t / kíro̗l enne-
-ko̗m ilʼen latas íelo̗nec el
zuńadvan keuesse az ertel-
-mem vígadvala · es íme
nemínemú lelo̗c el ío̗ue · kí
ez megmondot testbo̗l by̋-
-no̗kkel rakva kí ment va-
-la naǵ ohay̋tassal / es zo̗po̗-
 
157v
-gessel a testnec bíneit ek-
-keppen sírattʼavala · A lelo̗c
alla a test melle · es ímílʼen
bezeddel kezde v́tet kemeńo̗n
feǵelmezní · es dorgalní Ith
zol a lelo̗c a testnec · es
vǵmond O Naualʼassa-
-gos test / kí ey̋te ekkeppen le
tego̗det kít ez velag teget-
-len meg kazdagíttotvala
naǵ hertelen / Nemde mínd
ez egez tartomań fel vala
te to̗led / Nemde tegetlen te
alad vetteto̗tvala / hova lo̗th
mastan a naǵ čalad / kí
 
158r
tego̗d ko̗uetvala Olʼha at-
-te farcad ímmar míndo̗-
-no̗sto̗l fogva el zakath Nam
nem vaǵ mast a neǵ zegú
ko̗ toromba / sem a naǵ
zelo̗s palotaba / de feko̗z
mast a keserú coporsoba
es a serbe víteto̗l a zoros
vero̗mbe / Míth haznalnac
a naǵ palotac / mít a naǵ
hazac / mícoron atte sero̗d
čak aleg foglal heth lab
ńomdekot / Innen toua
hamíssan ítelven valakít
megnem bantaz · Te míat-
 
158v
-tad ńaualʼas test pocolba
vaǵon zeko̗d En kí naǵh
no̗mo̗ssen tero̗mto̗ttemvala
<vala> · es ístennec hasonlatos-
-sagara zerzettettem vala
te míattad o ńaualʼas test
íme mínt feketúltem megh
Bízonaual meltan mond-
-hatom Iaí enneko̗m hoǵ
zúlettem volt / íob ańam-
-nac mehebo̗l a serbe vítet-
-tem volna legottan / es ek-
-keppen megzabadultam
-volna ez zo̗rńú kentol / kít
ímmar zenvedo̗c míg
elel míndo̗ncoron bínre
 
159r
vonal · Azert míndo̗ncoron
lezo̗nc naǵ keserú kenban
Mínd ez velagh ńelve sem
íelo̗nthhetne meg čak mín-
-túl kísseb keńńathes kít kel
zenvedno̗m / de mínd ennel
íncab ǵo̗to̗r / hoǵ soha hy̋edel-
-meth nem varoc / No hol
vannak a naǵ telko̗c / kíket
ǵo̗y̋to̗ttel / A zeles palotac · es
a magas torńoc kíket ra-
-katal /A ǵo̗nǵoc / A firíso̗k
A ko̗so̗nto̗c /A nasfac A gú-
-rúc kíket vy̋odba víseltel
A soc penz íncab zeretted
honnem mínt ístent / Ay̋o
 
159v
ízú fíues etkeket · es keneto̗-
keth / Ay̋o zy̋nú fey̋er ezíst
edeneket · A zín valtoztato
kílo̗mb kílo̗mb ío ruhacat
houa lo̗ttec a naǵ eko̗s aǵh
lepplo̗c lepo̗dec / Nínčen
ímmar vad · es madar
husod / sem íelo̗s vačorad
sem ío fíues boraid · De
ten magad vaǵ fegeknec
etke / ezt aǵǵa ístennec to̗r-
-veńe / hoǵ a by̋no̗sec íussa-
-nac ílʼen vezo̗delo̗mbe At-
-te hazad mikeppen kel ma-
-stan te neko̗d ky̋nec o̗ ked-
-ves tetey̋e az orrodat erí
 
160r
zo̗meid meg vaculthac / or-
-rod meg dohosult / valamít
sok ídeig ǵúto̗ttel / eǵ hora-
-ba to̗le mínd meg valtal ·
Nem ko̗rńúko̗ztettel ím-
-mar baratídnak sereghí-
-vel / mert atte zepsego̗d-
-nec veraga lehulluth
a halallal / Matolfogva
atte zúleídbe ne bízzal
čak eǵ keues ídeíg sirat-
-íac atte halalod atte
magzatid / mert o̗ nekíc
maradot assok kencz
a haaz · es az o̗ro̗ksegh
kíuel banattʼokat el mu-
 
160v
-lattʼac / nem hízo̗m hoǵh
atte baratid · es mínd te
fíaíd adnanac v́th zanto
fo̗ldet / auaǵ retet / hoǵ
mínket kík v́ ko̗zzúlo̗k
el vítetto̗nc / hog meg val-
-tananac a kenocbol · kíket
kel zenvedno̗nk O te na-
-valʼassagos test / Vaǵ ím
mastan bízodalmas dra-
-galatos ruhakban nem
vaǵ o̗lto̗ztetven / Atte pa-
-lastod čak aleg erne ket
garast / kíčín lepo̗do̗be fe-
-kúz tacartatvan / A zegeńek
 
161r
mastan neko̗d adot nem
fízetnec / mert a zegeńo̗k-
-nec attʼa nem voltal · De
íncab foztoy̋a / Azert tego̗d
ragnac a serbe fergek · es
rothhadatossag · Ith ím-
-mar touabba nem alhatoc
de ímmar el meǵo̗c · Im-
-mar a test zol allelo̗k ellen
Mínec vtanna allelo̗k íl-
-ieket mondotvolna / A test
fey̋et fel emele olʼmínt meg-
-eleuenúlt volna · es mínec
vtanna soc zepo̗geso̗keth
to̗th volna · es hoǵ kí o̗ vele
zolt volna · es kí o̗ ellene ílʼ
 
161v
kemeńo̗n panazlotvolna
ezt meg kérte volna
Monda a test allelo̗knec
No en lelko̗m vaǵe te kí
ílʼ kemeńo̗n zolz vala · nem
mínd ígazak a kíketh
mondal · Im ezt ńílvan-
valo bízonsagokkal bízo-
-ńetom / hoǵ felíg ígazac ·
es felíg nem · ezt vallom
hoǵ sokzor tevo̗lgettettelec
tego̗d · es ío mívelko̗deto̗c-
to̗l meg vontalac / de ha
valamícoron a test allelo̗k-
-kel bínt theteto̗th / ez nem
 
162r
čoda / Halgasza ím megh
mondom míre az o̗rdo̗g ·
es e velag kíkí mínd o̗
zocasa zerent vonza a testo̗t
mínd o̗ tehetsege zerenth /
De míkent ímmar meg-
mondaad / isten tego̗d zepo̗n
tero̗mto̗th volt · es íol · es
nemes ertelmvel meg aían-
-dekozot volt · es o̗ kepere
zerzo̗t / hoǵ zolgalo lea-
-ńod lennec / engo̗m ne-
-ko̗d adoth · Azert ha te en
azzońom voltal · es ocossa-
-god volt / engo̗m ez velagba
 
162v
Míre nem bírtal · es enne-
-ko̗m míre ke<z>dueztel alcol-
-matlan dolgogba / elleno̗m
míre nem allottal / nem
a test / de a lelo̗k by̋no̗s ~
Mert a testnec a lelo̗knec
míatta kel meg enhey̋tetní
ha akar vralkodni / A test
allelo̗k nekíl semmít nem
tezo̗n / Azert ha allelo̗knec
míatta a test nem bírta-
-tíc ez velagnac hízo̗lko̗de-
-senec míatta / legottan
megbolondultatíc / Mícoron
a testnec meg ielo̗níc mít
 
163r
kevan allelo̗k · Abbin ílletí
allelko̗t / kít gondol a test-
-nec míatta /A ǵarlo test-
eleuen / valamít tezo̗n · al-
-lelo̗knec míatta tezí / Az-
-ert mondom neko̗d / híǵ
enneko̗n / hoǵ nagokba
vetko̗ztel / ko̗uetven a ǵarlo
es dohos testnec akarattʼat
raǵac en oldalamat fergek
e serbe / Immar nem zoloc
touabba lelo̗k meńńel ín-
-nen Allelo̗k felel a test-
nec ellene · Kínec monda
allelo̗k / Megis íth akaroc
maradní · es míg ído̗m
 
163v
vaǵon veled veteko̗dní
? Míre zolz enneko̗m te test
ilʼ kemeno̗ń / akarvan en
ream abbínt míndo̗no̗sto̗l-
-fogva vetní O ńaualʼas
test / kíto̗l tanultad ez ke-
-meń ígeket / kíket mastan
mondaz · es mondal / Iollehet
sokakba ígazan felelel ezt
ígaznac tudom lenní / hogh
akaratodnac ellene kello̗th-
volna allanom · de atte
ǵarlosagod / kí híwsagra
ky̋z · es ez velagra alay̋a
vetteto̗t nem akara ezt
 
164r
zenvední e velagí hízo̗lko̗-
-desnec míatta / míndo̗nco-
-ron engo̗m vtannad vo-
-nal · es ez velagnac ku-
-taba meríttel / tudom hoǵ
by̋no̗s vaǵoc / mert ebben
teuo̗lgo̗ttem / hoǵ mícoron
azzońod volnec / megnem
enhetelec / de míert engo̗m
meg čalal edo̗s bezeddel / hi-
-zo̗m hoǵ ennalam na-
-ǵobban vetko̗ztel / mícoron
teneko̗d tegetlen mosolʼog-
-vala ez velagí čalardsag ·
es hozzu eleto̗th ero̗ssen fo-
-gadvala / nem aley̋tod vala
 
164v
hoǵ meg halnal / de <h>a halal
tego̗d le ey̋te mícoron a pa-
-lotabol a serbe bočata ez
velagnac hazug embo̗ro̗c
-vel eǵ erko̗lče vaǵon / kiket
íncab hozaía o̗lel / kíknec
tízto̗ssego̗t ad / azokat hama-
-rab meg čaly̋a a halalnac
ereíuel / Es a ǵeńerúsego̗k-
-nec vtanna fergeket aad
es dohossagot / kík neko̗d
míg elel baratíd valanac
Immar a coporsoba fekuen
latní nem akarnac / A test
ezeket meg ertven / legottan
sírńa kezde · es zomoru
 
165r
ígeuel ekkeppen felelní
Ith felel a test allelo̗knec
ellene / monduan · Míco-
-ron elven sokaknac paran-
-čolhattam / Arańat / ǵo̗nǵo̗t
teleko̗t · es kenčo̗th ǵúy̋to̗t-
-tem / varakat rakattam
Nepet ítelhettem · valʼon
aley̋tode hoǵ híttem hoǵh
a serbe ío̗neek / de ímmar
im latom / mert enneko̗m
ńílvan vaǵon / hoǵ sem
ero̗ / sem hatalm / sem no̗-
-mo̗s <nem> a halalnac ke-
-serues o̗zto̗nít elnem ta-
-voztathhattʼa / Azt mondom
hoǵ mínd ketten bínho̗t-
 
165v
-tethheto̗nc istento̗l te neko̗d
naǵob bín tulay̋doníttatíc
Ez sok okokcal bízoníttatíc
ezt mindo̗n bo̗lč íol tuǵǵa
hoǵ íobban megh esmer-
-íed íras bízońíttʼa / hoǵh
valakínec íozagoknac na-
-ǵob malazttʼa adatíc · okos-
-sag azt aǵǵa / hoǵ naǵob
-ban · es to̗bbel tartozíc / eleto̗t
emleko̗zeto̗th · es ertelmeth /
adoth vr ísten teneko̗d · es
ezt te mínd erdo̗mnekíl
el mulattad · es valamí íoth
tuttal / ezt te mínd el hattad
Míert kedíglen hoǵ enne
 
166r
sok íozagokkal megh eko̗-
síltetven / es az en hizo̗l-
-ko̗deso̗mnec soha ellenth
nem tartottal / Ńilvan va-
-ǵon míndo̗nnec / hoǵ na-
-ǵobban vetko̗ztel · Monda
esmeg a test Naǵ keserú
zoual allelo̗knec Mond-
-meg enneko̗m ha ńílvan
megtuttad a lelo̗k kí men-
-ven mí lezo̗n a testnec / In
-gattʼae o̗mmagat hamar
ennec vtanna / Auaǵ čak
nemícoron tudode ha lat-
-tad / auaǵ ha zol valamíco-
-ron allelo̗k eltet A test ke-
-ueset haznal / ha allelo̗k
 
166v
ístenet to̗kelleto̗so̗n zeretne
A test allelo̗knec ereít soha
megnem ǵo̗zne míg eltel
ístent ha zeretted vona /
es zegeńo̗knec íǵet ígazan
ítelted volna / ha gonoz em-
-bo̗ro̗knec vtat nem ko̗-
-vettedvolna / ez velagí híw-
-sag engo̗m / sem tego̗d
megnem čaltvolna · Azert
a kíket mastan lacz / ezo̗c
mí by̋neínk / rothhadatos-
-sag · es e fergec · es ez zoros
haaz / kíkvel zo̗netlen ǵo̗t-
-reto̗m · Azert adattanac / tu-
-dom hoǵ az vtolso napon
167r
feltamadando vaǵoc · es veled
eǵeto̗mbe kenzodom mínd o̗ro̗c-
-ke · O kemensego̗s halal O ve-
-gezhetetlen zernú halal / mí-
-re fogacz be engo̗met · Ith al-
-lelo̗c zol a testnec ellene
Meges kealt allelo̗k naǵh
rekedo̗t zoual / monduan · O
íaí enneko̗m íob ínǵen se
zúlettem volna ? Míre hatta
vr ísten hoǵ en tero̗mtessem
mícoron o̗ meg esmerte volt
hoǵ en elvezendo̗ volnec a
íoknac ǵúleko̗zetíbo̗l · es ísten-
-nec gonǵatol / mert ísten a
karhoztaccal nem gondol
 
167v
O octalan allatoknac · es bar-
-moknac bodog termezetí / mert
azon o̗ testo̗kvel el veez az o̗
lelko̗c / Akar čak ily̋en volna
a gonozoknac vegezetj · es
ekeppen megmeneko̗dnenec
a naǵ ǵo̗ttremto̗l A · test zol
meges allelo̗knec mond-
van / Lelo̗k ha pokolnal vol-
-tal / kerlec tego̗d mondmeg
enneko̗m míth oth lattal
Ha vaǵon remensego̗knec a
ńaualʼasoknac crístosnac ír-
-galmassagarol / mondmeg / ha
kedueznec valamít a no̗mo̗s
zo̗melʼo̗knec / kík míg elnec
 
168r
vala zeko̗kben úlnecvala
ha vaǵon valami keduezes
es ha meg valtozhatnac
kenčel / Auaǵ ez velagí aían-
-dekokcal · Allelo̗c monda
a testnec Testh ez okossag
nekíl valo kerdes / mert
pocolba valamelʼ zo̗melʼec
mennec / touabba nínčen
o̗ nekíc valtsagnac remē-
-sege / sem alamisnanac /
sem y̋madčagoknac mí-
-atta / ha mínd kerezty̋enseg-
erte bo̗yto̗lne · es ha mínd
ez velag o̗ kenčet ero̗tte
adna / eǵh pocolbelí lelko̗t
megnem zabadíthhatnanac ·
 
168v
Mert ezo̗k ístennec ergalmas
-saga nekíl vannac / Arra
hoǵ megzabadulnanac / nem
adna a fene · es keǵetlen o̗rdo̗g
eǵ lelko̗t ki az o̗ fogsaga<bol>
mínd ez velagon eǵeto̗mben
o̗ kenče erthes / sem kedeglen
hadna hoǵ valamícoron
ken nekil lenne · Arra ke-
-deglen a kit kerdez / hoǵh
ha valamít kedueznec a
no̗mo̗so̗knec / Annac ímez
to̗rueńe / hoǵ valakí mene-
-vel naǵobban ez velagban
felmagaztatíc / anneual
 
169r
naǵobban esíc ha vetko̗zen-
-díc · Mínec vtanna allelo̗c
íly̋en dolgocat mondotvol-
-na · Ime keth o̗rdo̗g corom-
-nal fetetibbec / Kíknec ekte-
-lensego̗ket mínd ez velag-
-nac íro deakí megnem
írhatnac / sem kep iroí meg-
-nem íeǵo̗zhetnec / Vas kosart
kezo̗kbe viselven / kenko̗ues
langat zay̋okon ki bočat-
-van / kapahoz hasonlatos
fogokvala · es orrokbol ke-
-ǵok kí zarmaznacvala / zo̗-
-mo̗c vala mikent az zicra-
-zo to̗r · es a fílo̗ko̗n geńetseg
 
169v
folʼ vala kí / homlokocon zar-
-vok vala / es a zaruoc vegen
mero̗g for vala kí · ezo̗k a
vas gorsaual a lelko̗t el
-ragadac / Kít legottan naǵ
hertelenseggel pokolba vo-
-nanac / Kíknec o̗rdo̗gí se-
-regec eleícbe ío̗uenec · es ez
íly̋en tarsrol naǵon o̗rú-
lenec · es vas lančokval
v́tet megko̗to̗zec Nemelʼec
vas vezzo̗uel verícvala /
Nemelʼec homlocat fogh-
-val raǵǵac vala / Mínec
vtanna kedeglen az o̗rdo̗go̗c
 
170r
megfarrattanac volna
Imilʼen bezeddel ílletec v́tet
monduan · Akkíc míne-
-ko̗nc zolgalnac ekkeppen
tízto̗ltetnec o̗ro̗cko̗l o̗ro̗cke
ekkeppen ǵo̗ttrettetnec · Ezo̗-
-keth halvan allelo̗c / ígo̗n
naǵon megkesero̗dec · es
síralmas zoual ekkeppen
felkealta / Dauíd keralnac
fía tekenč atte tero̗mto̗th
allatodra kít a kereztfan
meg halvan vero̗ddel meg-
-mosal / fel reazkodanac
ez ellen az o̗rdo̗go̗k · es
 
170v
mondanac nekí · Igo̗n kesen
híuod atte ísteno̗dnec neuet
Ne monǵad ínnectoua
valamícoron azt hoǵ írgal-
-maz enneko̗m / mert nem
íllíc íde az / mert nínčen so-
-ha bočanatnac remensege
Innectoua nap fent soha
nem lacz / Atte orczadnacat eko̗s-
-sege elvaltozíc · es ammí ke-
-po̗nkho̗z hasonlattatíc · Ime
míkeppen vígaztaltatnac
a by̋no̗so̗c pocolba / Kíto̗l
mínket zabadíčmeg vram
íesus crístus elo̗ ístennec
 
171r
zent fía · Ez zent iambor
ímmar v́magarol zool
es vǵmond hoǵ alonnec
mícoron íly̋eket latnec ·
Igo̗n meg rettenec · es na-
-ǵon el čodalcodam · es hoǵ
felserkenec · legottan kezey̋
-met ístenho̗z emelem v́
zent felseget y̋madvan
hoǵ engo̗m megmenčen
es íly̋en naǵ kentol · ez
velagot mínd o̗ veraga-
-val · es eko̗ssegeuel meg-
vtalam / Arańat / ezústo̗t
heusagnac itelem / elmu-
-lando marhanac ellenec
mondec · es en magamat
 
171v
míndo̗no̗sto̗l fogva cristos-
-nac markaba aíanlam Am̄
Vrnac Neuebe kezde
-tic a bodog zíz any̋a
maríanac siralmarol-
valo emleko̗zet ekeppen
KIro̗l emleko̗zno̗nc gon-
dolcodnonc · es zolnonc
hoz zíuo̗nkbe · es lelko̗nc
-be naǵ edo̗ssego̗s ay̋eta-
-tossagot · es ístení malazt-
-nac velagossagat / Mert
ha az octalan allatoc meg-
sirattac o̗ vroknac halalat ·
Míth monǵonc a keserues
ańarol · es mínd vtanna
 
172r
valo zent azzońokrol / mí-
keppen sirattac leǵo̗n / meg
ez velagnac vranac keńńat ·
es halalat / Kíro̗l zent bernar-
-dínos aty̋anc · es zent Ansel
-mos doctor vǵmondnac ~
Keǵesseggel hízy̋o̗c / hoǵ mí-
-coron halla e keserues ańa
a vas vero̗nec čengeset
kíuel a vas zegeket verec
o̗ zent fíanac kezeíbe · es
labaíba / az o̗ ǵengesego̗s
zíuet sy̋meonnac megh
ígert elo̗s to̗re altal hata ·
es nem zenvethhete / De
vǵ mikeppen holt eleuen

172v
a fo̗ldre magat le bočata
De mínec vtanna a fezíto̗c
a kereztfanac alola elta-
-voztacvolna / e keserues
ańa fel emeltetec a fo̗ldro̗l
az o̗ hugay̋tol · es fel emele
o̗ zo̗meit · es lata harom
kereztfaat fel ígazítvan · es
ko̗zebbe lata az o̗ zent fíat
fígven · es a sidoctol míndo̗-
-no̗sto̗l meg vtalvan · es ím-
-mar halalra valtozuan · es
hoǵ lata a verrel ki folʼo
neǵ sebo̗ket · Iarula · es fe-
-íere kulčola az o̗ zent ke-
-zeít / monda · Iay̋ enneko̗m
 
173r
ilʼen nemí latasrol ? Míre
zíltem volt en ilʼ fíat / kít
ekkeppen latoc megzagat-
-van lenníe Es teríte ma-
-gat az azzońíallatokhoz
monda O mínd tú fíu
zílt azzońíallatoc Imaǵǵa-
-toc a tero̗mto̗ ístent / hoǵ
attú fíatokert ilʼeten kese-
-rúsego̗t ne zenveǵǵeto̗c
Es fogdossavala palasty̋a-
-val az ala hullo zentse-
-go̗s veert / nem akaruan
hoǵ a fo̗ldet ílletneíe · es
annera hoǵ nem keuesbe
vala meg veresílven / mínt
a kereztfan az o̗ zent fía
 
173v
Azert sírvala az ańa o̗ zent
fiaual eǵeto̗mbe / mert az o̗
fia nem segelhetíuala Afiu
mert az o̗ atty̋a v́tet elhat-
-tavala · Oth sirnacvala a
bekesegnec anǵalí / Mínth
y̋saías profeta monǵa · De
termezetnec ellene / Kíro̗l
zent bernard doctor íǵmond
Kí volna valʼon a bekesegnec
anǵala kí termezet ellen
nem sírna / holot az ístennec
fia termezet ellen kenth
zenved · Oth síra a nap setet-
-seggel / A hold verrel · es sír-
-vala mínd fo̗ld meń Sír-
-vala magdalombelí maría
 
174r
mínd o̗ baratíual · De mínd
ezo̗knec fo̗lo̗tte sirvala az
keserues zíz ańa maría ·
Kinec keserúseget megh íe-
-lo̗nti y̋saías profeta mond-
-van / Keserúseg fogothmeg
engo̗met míkeppen zúle
azzońíallatnac keserúsege
Mert míkeppen nem
tuǵǵa a zúlo̗ azzońíallat
mít teǵen a nag keserúse-
-gert kezet edestoua hańńa
vetí / keresven maganac
hy̋edelmet / ezo̗nkeppen te-
-zen vala a bodog zíz ańa
maría Mert níha vetíua-
-la magat az aty̋a ístenho̗z
 
174v
Níha az o̗ zent fíahoz / Níha
a kereztfahoz / Níha a ha-
-lalhoz · Neha kedeg az azzo-
-ńiallatokhoz / Mert olʼ ígo̗n
naǵ vala az o̗ keserúsege ·
Kíro̗l vǵmond vbertínos
doctor / Hoǵ čak annera
gondolhattʼa embo̗rnec
elmeíe mene eǵ kís hań-
-ǵanac ńoma ez fo̗ldnec
mínd o̗ zelo̗ssegen / Lat-
-van kedeg a keserues zíz
ańa maría hoǵ az o̗ zent
fia ímmar míndo̗no̗sto̗l-
fogva elfoǵatkozotvolna ·
Kezde leańí ko̗ńo̗rgest
 
175r
a míndo̗nhato atʼa ístenhez
tenní / monduan En meń-
-ńeí zent atʼam · es vram
te valaztal engo̗met íelo̗s
zolgalo leańodda / en hoz'am
anǵalt kúldven · Azert mí-
-re haczel engo̗met ímma
en zíksego̗mbe · es en ziksegō̗-
-nec ideien ? Míre segedelmet
enneko̗m nem tez · Te hoz'ad
kealtoc vram telʼes elmem-
-mel · es telʼes zíuemmel / te
hozzad fohazcodom / Kerlec
vedd el az ańat a fiuval · ne
zenveǵǵed vram meghalni
a fiat ańńa nekíl / hoǵh
kiknec eǵ volt míndenco-
 
175v
-ron ez velagba eleto̗c
Ezo̗nkeppen leǵo̗n halalo-
-kes monno felnec eǵh · Es
latvan hoǵ amíndenhato
aty̋atol megnem halgattat-
-nec / terítte magat az o̗ zent
fíahoz / monduan · O enne-
-ko̗m zereto̗ fíam / hol vaǵon
a vígasag / Kít neko̗m hír-
-dete gabríel / monduan · Id-
-vezleǵ malaztal telʼes · ez
vígasag tely̋esseggel elta-
-vozoth en to̗lem / Merth
nem malaztal / de keserú-
-seggel tely̋es az en lelko̗m ·
Nezíuala az o̗ tíuískelt
zentsego̗s fey̋et · es sír vala
 
176r
es ezt monǵa vala O o̗ro̗k
ísten / míkeppen ez / hogh
a míndo̗n zento̗knec zent-
-sego̗s fey̋e / Kí meńbe dra-
-galatos ǵo̗nǵel coronaztatíc
es fo̗ldo̗n tíuískel <..> altal
veruen coronaztatíc O tú
kemensego̗s tíuískec / nem
arra valatoc tero̗mtven
hoǵ attú vratoknac feíet
altal verneto̗c · Míre hoǵ
attú kemensegto̗ket el nem
hattatoc tí teremteto̗knec
felelmeíert · Nem lattʼatoke
hoǵ a nap · es a fo̗ld attj
keǵo̗tlen kenzastocat el-
-nem zenvethetíc · es a ko̗
 
176v
zíklak kík nalatoknal
termezet zerent kemem-
-bec / De az o̗ keserú kenńan
keńerúlven meg hasadoz-
-nac Es nezíuala az o̗ zent
orčaíat o̗ zíuenec keserú-
-segeuel · es ezt monǵavala
O en zereto̗ fíam En tego̗-
-deth adalac míndo̗n em-
-bo̗r fiay̋nac fo̗lo̗tte zepse-
-go̗sben / Mast kedeg latom
te zent orczadat kí vala
zep píros zy̋nnel meg-
ekesílven halalos sarga-
-saggal megheruatnac
 
177r
lenníe · es kívala míndo̗-
-no̗knel zeb / Imma latom
míndo̗no̗knel ektelemb-
-nec lenní / Es az zentsego̗s
zaad kí enneko̗m adot
soc apolgatasocat · es be-
-kelko̗deso̗ket / ímma latom
hoǵ engo̗met vígaztalnía
es neko̗m zolnía megtagad
Es íme a zentsego̗s kezec
kik fo̗ldet meńńet bíry̋ac
-latom hoǵ a vas zegekkel
altal verueu tartatnac · es
íme az zentsego̗s zíu cor / kí-
-ben az ístennec míndo̗n
 
177v
bo̗lčesegenec · es tudamańa-
-nac kenče el vaǵon rey̋t-
-ven Immar eǵebet nem
tud hanem čak halalnac
keserúseget · Es ime a zent-
-sego̗s labac kíknec a tenger
ray̋ta íarvan hataat vete
Immar latom hoǵ ezo̗ke-
-thes a kemeń vas zegek
bíry̋ac Valy̋on míkeppen
zenvethhet ańaí zíẃ enne
sebo̗ket o̗ fian latnía hoǵ
o̗ zúue megnem hasad
Es ennec vtanna teritte
magat a kereztfahoz · es
o̗ zíuenec keserúsegeuel
 
178r
ekkeppen zol vala / mond-
-van · O kemensego̗s kerezt-
-fa / ki lo̗ttel ez napon en fi-
-amnac ańńa ? míre vo̗t
-ted el en to̗lem v́tet En v́tet
o̗lelgeto̗mvala en karaím-
-mal / te kedeg zoretottad
hozzad v́tet a kemeń vas
zegeckel · En v́tet takarga-
-tam laǵ ruhaban / te kedeg
o̗lto̗ztetted o̗nno̗n verenec
ruhaíaban En v́tet eltetem
en emlo̗mnec teíeuel / te
kedeg ítatad v́tet ecettel
es epeuel O kemensego̗s
kereztfa · Iudas by̋no̗snec
valla magat / monduan ·
 
178v
Vetko̗ztem el arulvan az
artatlan vert / te kedeg
e verrel zenvedo̗d maga-
<..> -dath meg vero̗síttení O ke-
-mensego̗s kereztfa Míth
to̗ttel / bízoń naǵra bator-
-kottal vr crístost te read
elteríttven / kí míndo̗no̗ket
tero̗mto̗th Ennec vtanna
terítte magat esmeg az o̗
zent fiahoz / monda nekí
naǵ ko̗ńo̗rúleto̗s zíuel Im-
-mar en zereto̗ fiam latom
hoǵ halalodnac vtolso
horaian ídeíen vertengez ·
Monǵadmeg neko̗m kí-
 
179r
-nec haǵod atte ańadath
Nemde íol latodee hoǵ
ez napon míndo̗n re-
-mensegto̗l · es míndo̗n ví-
-gasagtol megfoztatom /
Monǵadmeg azert zere-
-to̗ fiam mít teǵen ímmar
atte ańad / Neko̗m sem
aty̋am / sem ańam · es olʼ
melʼ senki nínčen ki enen-
-toua en gondomat viselʼe
Es ennec fo̗lo̗tte íol latod
hoǵ mínd ez nepto̗l meg
vaǵoc mo̗uetven · es vtal-
-van / Azert ímmar írgal-
-mazo fiam monǵad acar
čak azt hoǵ halʼacmegh /
 
179v
te veled / Mert neko̗m na-
-lad nekíl halal · es te veled
meghalnom eleth / No zereto̗
fíam míth halgacz ? míre
neko̗m nem zolaz Nemde
íol tudode / hoǵ en tego̗det
en zíuemnec alatta hordoz-
-talac · es naǵ zegeńsegben
neueltelec / zorgalmatossag-
-gal o̗ríztelec / naǵ edo̗sdo̗n
zolgaltalac · es en zíuem
zerent zerettelec · Imma
kedeg a naǵ keserúseg en
ero̗met elvo̗tte · es en laba-
-mon ímmar allanom nem
 
180r
haaǵ / Mert sy̋meonnac
elo̗s to̗re en zíuemet mín-
-do̗no̗stel meg hatta · es ezo̗-
-ket monduan / a fo̗ldre ma-
-gat lebočata / Eǵ kíčínded
ńvgodalmnak vtanna esmeg
eǵ kíčínded ero̗th velley̋the
Es latvan hoǵ az o̗ fiatol
megnem halgattatnec / her-
-telenko̗dec naǵ keserú ko̗ń
-hullatassal a halalhoz · es
monda O te zemero̗mtelen
halal / Nam te mínd ez
napeg oríasokat / es naǵ
ero̗s vítezeket meg ǵo̗ztel ·
es ímma kelle tego̗d meg-
 
180v
-ǵo̗zní eǵ ero̗telen leannakee ?
Soc zíueket te megto̗rtel
zeǵedmeg ímma az en
zíuemethes / kí telʼes naǵ
keserúseggel / Azert ezo̗nkep-
-pen sírvan · es ko̗no̗ro̗gven ·
es latvan hoǵ a halaltol
megnem vígaztaltatnec
Teritte magat esmeg az
o̗ zent fiahoz / monda Im-
-mar en zereto̗ fiam en be-
-zedo̗mnec vege vaǵon
hoǵ sem teneko̗d nem zol-
-hatoc / sem enneko̗m te
nem felelhecz O edessego̗s
ańa / valy̋on míth zolhat-
 
181r
-vala az edo̗ssego̗s fíad / kí
ímmar čak aleg vezo̗n va-
-la lelo̗gzeto̗thes / Mícoron
kedeg e keǵo̗s crístus hallot-
-ta volna o̗ annat sirvan ·
es nekí ko̗no̗ro̗gven · es
Ianost mellette alvan / Iollehet
tely̋esseggel nem lathhat va-
-la / De maga o̗ zemeít kík
a verrel · es a sírassal meg
homalʼosottakvala megnita
es vy̋onnan o̗ edes ańńa-
-val sira / Annera hoǵ meg-
o̗to̗ze o̗ zent orczaíat / es
melʼet a ko̗ńo̗rúleto̗s ko̗ń-
-hullatassal / es ko̗rńúl te-
-kentven monda / Azzońíal-
 
181v
-lath · Ime neko̗d fíu Ianos
Ime neko̗d ańa Ezt akara
mondaní / Mínth Ianos doc-
-tor magaraz'a En edes ańam
e Ianost kít en neko̗d aían-
-lec Peldazy̋a mínd e velag-
-belí embo̗ro̗ket / mert ezo̗k
kíkert en ímma meg haloc
ezo̗k mínd te fiaíd · es mí-
-coron az en meńńeí atʼam
o̗ ígassaga zerent a by̋no̗so̗c
ellen hertelenko̗dendíc akar-
-van v́ket el veztení / te vǵ
míkeppen keǵes ańńoc
ańaí o̗lelettel hozzad zore-
-had · es aty̋amnak haraǵa-
-nac ellene fiay̋dert maga-
 
182r
-dath vessed / hoǵ ez en hala-
-lomnac erdo̗me o̗ benno̗c
heaba ne essec / Mícoron ke-
-deg hallottavolna e keserues
zíz ańa maría o̗ fíat zolnía
es Ianost nekí ay̋anlanía
monda zíuenec naǵ kese-
-rúsegeuel · Iay̋ enneko̗m ze-
-reto̗ fiam / mínemú valt-
-sagot to̗l ez napon / mert
íme adatec neko̗m zolga
az vrert / taney̋tven a me-
-sto̗rert / Zebedeus fia az ísten-
-nec fiaeid / embo̗r az ístenert
Iay̋ enneko̗m zereto̗ fíam
Mert soha nem akartalac
en tego̗det eǵeb fion el val-
 
182v
-tanom · es eǵeb ańat en
nalamnal neko̗d adnom
Iay̋ enneko̗m / mert ím-
-ma āuaia lezec en atʼam-
-tol / o̗zvegǵe lezek en ieǵo̗-
-so̗mto̗l / Megpuztuloc en
magzatomtol / es míndo̗-
-no̗sto̗l megfoztatom O en
zereto̗ fiam / mít teǵec · es
houa meńńec / kího̗z foǵam
fey̋emet edo̗ssego̗s fiam / kí
tezen enneko̗m ennectoua
segedelmet · es kí ad tana
-čoth · es tanosagot Es mínd
ezo̗knec vtanna terítte ma-
-gat az azzońíallatochoz · es
monda nekí O tí tízlendo̗
 
183r
azzońoc veǵeto̗c ezo̗to̗kbe
es lassatoc ha ez az en fíam
kí fúgh mikeppen a tolvaí
az akaztofan · Az en fiam
díčo̗segnec keralʼa / míre hoǵ
ímma embo̗ro̗knec takna-
-val · es ńalaual vaǵon meg
-fo̗rto̗zuen · es a tíuískel coro-
-nazvan · Az en fiam anǵa-
-loknac zepsege / o̗ro̗k vela-
-gossagnac feno̗ssege / es zep-
-plo̗telen tiko̗r ? míre hoǵ
ímma meg ektelenúlt mí-
-keppen a poklos / Az en fiam
mindo̗n tiztasagnac to̗kel-
-leto̗ssege / es soha o̗ zaíaban
artandosag nem leletteto̗t /
 
183v
? Míre vaǵon ez / hog ímma
vǵ mínt igo̗n geńet lator
fel akaztatoth Es mínd ez ílʼ
-íeten kerdeso̗kre az azzońíal-
-latoc semmít nem felelhet-
nekvala / mert keserúseggel
telʼeso̗c valanac · Azert íol
ezo̗ngbe veǵo̗c / mene naǵ
keserúseggel vala tely̋es az
anǵaloknac azzońa · es a
dičo̗segnec keralʼa / ki fúgh-
-vala a magas kereztfan
Mert nem čak v́tet nehe-
-zítíuala a kennac ǵo̗ttrel-
-me / de meeg az o̗ zileíenec-
-kes keserúsege o̗regey̋ti-
-vala az o̗ keńńat / Azert
 
184r
a fíunac keńńa / vala az
ańanac keserúsege · es az
ańanac keserúsege · vala
a fíunac keńńa mínd
addeg miglen o̗ zent lelket
kí bočata / Es a keserues
ańaba marada meg mínd
az fíunac mínd o̗m maga-
-nac keserúsege mínd addeg
mígnem naǵ díčo̗seggel
feltamadvan zo̗mevel lata
v́tet Ith kezdetíc a teme-
-tesnec ídeien valo epesege
Mert mínec vtanna Io-
seph · es Nícodemos ez
zent testo̗t a kereztfarol
ala veueec · es a ter helen
le tevek / Es e keserues ańa
184v
legottan rea hertelenko̗dec ·
es o̗ zent fianac testere le esec
· es v́tet meg o̗lelven naǵ ke-
-serú sirassal monda O en ze-
-reto̗ zíuem lelko̗m / melʼ dičo̗-
-seggel · es melʼ keseruen meg-
-o̗leteel O en zereto̗ fíam / en
tego̗det adalac e velagnac
naǵ vígasaggal · es neko̗m
ada meg ez velag naǵ kese-
-rú zomorusaggal O edo̗sse-
-go̗s zílo̗ttem / en tego̗deth
adalac ez velagnac naǵh
egessegben · es neko̗m ada
-meg ez velag testo̗dben min-
-do̗no̗sto̗l megsebo̗silven O en
 
185r
lelko̗mnec · es mínd ez ve-
-lagnac íduo̗ssege · en tego̗-
-det adalac embo̗ro̗knec
elevensegbe · es v́k adanac
tego̗d meg enneko̗m meg-
-o̗lven O díčo̗segnec felsego̗s
keralʼa / te zíleteso̗dnec ídeíen
az ey̋nec setetsege nap ve-
-lagra valtozeec · es ma the
halalodnac ídeíen annap
velag setetsegre fordula
O en fey̋emnec eko̗ssego̗s
coronaía · es anǵaloknac
keralʼa / kík te zileteso̗dnec
ídeíen meńńeí vígasagot
eneklenec · es fo̗ldre embo̗ro̗c-
 
185v
-nek naǵ o̗ro̗met hírdete-
-nec / meeg ezo̗kes te hala-
-lodat keserúseggel inegsi-
-rataac Es mínd ezo̗nko̗zbe
apolgattʼavala o̗ zent fia-
-nac testen valo zent sebo̗ket
Níha a tíuískel altal vert
zent fey̋et / kíbo̗l zedeghetíua-
-la a bele túth tíuískeket · es
ezo̗nkeppen apolgattʼavala
az o̗ keth kezeín · es oldalan
valo zent sebo̗ket o̗ zíue-
-nec naǵ keserúsegeuel ~
Annera hoǵ mínd a ko̗r-
-ńúl allooc latvan e ke-
-serues ańanac o̗ naǵ kese-
-rúseget / teznecvala olʼ naǵ
 
186r
keserúsego̗s sírast hoǵh
sem a zent azzońoc sem
Ianos ewangelísta / sem
kedeg a ket ven íambor
Ioseff · es Nícodemos eǵmas-
-nac nem zolhatnac vala
Demaga míert Ianos va-
-la a keserues ańanac gond
viselo̗y̋e / zo̗met / zaíat meg
to̗rle azzońonknac eleíbe
alla / es monda / Azzońom
tagohadmeg a sírast · es
haǵǵad eltemetno̗nc vronc-
-nac zent testeet / mert annap
estvelere ko̗zelget / legottan
e zora mínt tízto̗sseg esmero̗
zíz nekic bočata o̗ zenth
fianac zent testet / kít be ta-
 
186v
-kagatanac tíztasagos ǵolčba
zíuo̗knec naǵ ko̗ńo̗rúleto̗s
sirasaual · Es keezde veuen
víuec a coporsohoz · es oth
le teveen / A keserues ańa ma-
gat rea bočata · es orczaia
orczaíara teue · es monda
O en zereto̗ fíam míkeppen
haǵad el magadat embo̗rí
nemzetert / Kít íly̋en zeretet-
-tel acaral meg valtanod
O en edo̗s fiam /Ime eǵmastol
elvalonc / tego̗d eltemetnec ·
es en keserues ańa ez vtan
houa menńec O ha megh
halhatnec / en te veleg eǵe-
-to̗mbe magamat eltemetteth-
 
187r
-nem / hoǵ hol te volnal / enes
teveled lennec / Es ezo̗ket
monduan / anne ko̗ń hul-
-latast to̗o̗u / hoǵ íncab meg-
-mosa o̗ zent fianac orcza-
-íat vele / mínt neha mag-
-dalom belí maria mostavala
meg o̗ zent labait Ennec
<vtaval> vtanna meg to̗rle
<es megto̗rle> / es meg apolgata
mínd o̗ zo̗meít / zaíat · es
eǵ kezko̗no̗vel o̗ zent fey̋et
betacargata · es hozza bekel-
-ko̗dven a coporsoba helhez-
-teteec naǵ keserú sírassal
Es mikeppen ez lo̗th leǵen
haǵǵoc gondolnía az ay̋eta-
 
187v
-tos lelo̗knec Es mícoron
a naǵ ko̗uet a coporso
zaíara / es ay̋toíara emel-
-neíec / ez keserues ańa a
fo̗ldre magat le erezte mí-
-keppen holt eleven Es hoǵ
eltemettec volna / Monda
zent íanos az zent azzo-
-ńoknac / veǵeto̗c fel a ke-
-serues ańat · es tery̋o̗ncbe
a varosba / mert az ey̋nec
setetsege elko̗zelget · es fel
emelven a fo̗ldro̗l az o̗ ko̗ń-
-ves zo̗meít fel vethe menbe
es monda O Gabríel An-
nac vaǵon harmícz harom
 
188r
eztendeíe hoǵ enneko̗m ezth
mondad Iduo̗zleǵ malazt-
-tal tely̋es vr vaǵon te ve-
-led Ime ez ído̗ben nem
malaztal / de míndo̗n naǵ
keserúseggel en zíuem lel-
-ko̗m tely̋es · es en vramtol
a halal engo̗met megfozta
es o̗ to̗le a ko̗ coporso kí re-
-kezte Es az zent azzońoc
e keserues ańat keth felo̗l
fogvan be índulanac a va-
-rosba Ioseff · es Nícodemos
elo̗l menven / zent Ianos
vtannoc az azzońoknac
elo̗tte / Es ezo̗nkeppen e ǵazba
o̗lto̗zo̗t processio lassu lepes-
 
188v
-sel mendegelnecvala a
varos fele · Ez keserues ańa
nem felethhetíuala el az o̗
zent fíat / De hatra fordula ·
es monda O en zereto̗ fíam
Hol haǵalac tego̗det / es nem
mondadmeg enneko̗m hol
vaǵon az o̗ro̗kseg hol az
íozag kít te ańadnac hat-
-tal / Kibo̗l en eleto̗mnec zik-
-sege megzolgaltassec / hol
a haaz · es a helʼ en zereto̗
fiam / kíben en fey̋emet le-
-hay̋čam / hova menńec edo̗s-
-sego̗s fíam nalad nekíl ~
Kiho̗z foǵam en arua fe-
 
189r
-íemet · es kího̗z hay̋čam
magamat / íme nem tu-
-dom / Ezo̗ket halvan a ki-
-čínded sereg / teznec vala
naǵ keserú sirast Onneth
esmeg el índulanac · es hoǵ
íutanac a kereztfanac el-
-lenebe · Ottes e keserues ańa
meg alla / es kezde nezní
a kereztfara / Kít latvan
hoǵ az o̗ zent fíanac vereuel
meg vero̗silt / legottan o̗ ter-
-deet a fo̗dre lehay̋ta · es mon-
-da · Iduo̗zleǵ te dragalatos
zent kereztfa / kí mínd ed-
-díglen embo̗ro̗knec vtalatos
 
189v
voltal · es ímmar ammeg-
-valto testenec · es verenec
illetesevel fely̋eben eko̗síltel-
-meg / mínt ha no̗mo̗s ǵo̗n-
-ǵel aranńal · es ezístel eko̗-
súltettel volna meg Es mí-
-keppen az o̗ zent fiat e ve-
-lagra zílven míndo̗nnec
elo̗tte y̋mada / ezo̗nkeppen
az zent kereztfat míndo̗n-
-nec elo̗tte tízto̗le · es y̋mada
Es onnet felkelven mene-
-nec a varosfele · es e keser-
-ves zíz ańa maría ǵacor-
-ta hattra fordul vala · es ko̗ń-
-ves zo̗mmel a kereztfath
 
190r
nezíuala · Es hoǵ íutanac
a varosnac capuy̋ara · e
keǵo̗s ańa maría otthes
meg alla · es o̗ zo̗meít a
fo̗ldre figgezte · es kezde gon-
-dolcodnia / kít Ioseph lath-
-van · es rola meg erteko̗z-
-ven / monda · Tizto̗lendẃ
azzońom ne gondolʼ semmít
menno̗nc be / az en hazam
te hazad · es semmibe tene-
-ko̗d míg ez velagba elo̗k
megnem fogatcozíc · es en
mínd en hozzam tartozo-
-val o̗zue zolgallac mínt
azzońomat · Monda Nícode-
-mos Aty̋am fÿa Ioseff az
 
190v
nem íllíc hoǵ atte hazadnal
megmaragǵon / míert
e mastaní ído̗ felelmes · es
atte hazad vendeg fogado
haaz · es oda soc ío̗uo̗ ía-
-ro vaǵon / De míert en
to̗rvenbe doctor vaǵoc · es
a nepnek bíraía · Azerth
engo̗met tízto̗lnec · es to̗lem
felelmo̗k vaǵon · Azert vǵ
íllíc hoǵ en hazamhoz ío̗í-
-io̗n / Holot naǵob tízto̗sseg-
-gel · es batorsaggal marat-
hath meg · Azert azzońom
ter' be / mert az en hazam
te hazad · es neko̗d semmí-
-be megnem foǵatkozíc · Ezo̗-
 
191r
keth hoǵ halla magdalom-
beli maria / monda · En tízto̗-
-lendo̗ vraím necto̗c az vr
ísten meghalaly̋a ez tú ío aca-
-rattokat / De enneko̗m vǵ-
teczíc / hoǵ íncab íllíc az o̗
zokot zallasara ternie az
en hazamhoz · es míkeppen
e coraíg en nekí zolgalo
leańa voltam · es mindo̗m-
-be en nekí zeretettel · es tíz-
-to̗sseggel zolgaltam / ezo̗n-
-keppen matolfogva íncab
ero̗ko̗do̗m en magamath
mig elo̗c nekí zolgalattra
adnom · Azert en zereto̗ az-
-zońom ne vtaly̋ad megh
 
191v
te zolgalo leańodat / ter' be
hazadhoz / mert az en hazam
te hazad · es en ty̋ed vaǵoc · es
valahova kikelendez mín-
-do̗nút vtannad · es veled
lezo̗c míndo̗n tízto̗sseggel · es
zolgalattal · Es mínd ezo̗kre
e keserues ańa semmít nem
felele / sem kedeg Iosephnec ·
es Nícodemosnac kereso̗kre ·
De čak ko̗ńves zo̗mmel
nez vala zent Ianosra / Var-
-van o̗ akarattʼat e dologba /
Ianos kedeg monda · Istennec
valaztottai / kel enneko̗m
mínd attú ío acarattoc · es
mondastoc / de enneko̗m vǵ
 
192r
teczic · es alkolmasbnac vǵ
lattatíc / hoǵ menńo̗nc azon
helre / holot vronc tegnap
estve velo̗nc a vačorat teve ·
es vǵan oth vary̋oc vronc-
-nac zent akarattʼat / míth
tovabba akar velo̗nc tenníe
E keserues ańa mínd addeg
semmít nem felele / de Ianos-
-nac ez akarattʼara monda ·
Kel enneko̗m zereto̗ fiam te
ío akaratod / Es e mondvan
el índula · es hoǵ a capura
íutanac / Az o̗ keserúseggel
be to̗lt zíue vy̋onnan megh
-keseredeek · es monda O Iesus
en edo̗ssego̗s fíam / Kí vaǵh
 
192v
setetsegben íaroknac velagos-
-saga · es míndo̗no̗knec bizoń
vta · es míndo̗n teuo̗lgo̗knec
bizoń vezere / mícoron en e ca-
-pvn te vtannad kí mentem ·
es be ío̗ttem / iarvan mínden
teuo̗lges nekíl batorsaggal /
es ziuemnec míndo̗n naǵ
vigasagaual · Míert kedeg
ímmar nem latlac · es velem
nem vaǵ / Azert ímma bu-
-dosom · es teuo̗lgo̗k / mínth
a mezo̗ben a pastor nekil
valo barań / kí feel a fene
farcasnac zaíatol / Azert ze-
-reto̗ fiam hova menńec na-
-lad nekil · es ky̋hez fogy̋am
 
193r
en arua fey̋emet Ime nem
tudom / Mínd ezo̗ket / es
ezo̗khez hasonlo igeket olʼ
naǵ ko̗no̗rúleto̗sseggel · es
olʼ naǵ keserúsego̗s sirassal
mongy̋a vala / hoǵ az včanac
kethfelen kík haly̋ac vala · Ne-
-mely̋ec a palotanac ablakara
Nemelʼec a capura ki alnac-
-vala / es kíuúl kík lattʼacva-
-la nem čak a ko̗ńo̗rúleto̗s
zíuú azzońíallatoc / de
meeg a kemeń zíuú fer-
-fiakes hoz'a kepo̗st teznec-
-vala naǵ keserúsego̗s si-
-rast / Es az ay̋etatos azzońí-
-allatoc ragaǵǵavala pa-
 
193v
-lasty̋okat · es hozy̋a eǵǵesúl-
-necvala · es ekeppen naǵh
sereggel · es keserú sirassal
ko̗uetec v́tet mínd a va-
-čoralo hazíglan · es be men-
-ven a haazba · Keth fele teken-
-te · es monda Ianos zereto̗
fíam / melʼÿk az zeek kín
úle mesto̗ro̗d az aztal mel-
-let ez estve / Kít nekí meg-
mutatvan / nem úle reaía
de altal esec ray̋ta · es lo̗n
mínth holt eleuen / Kíth
zent Ianos latvan / eleibe
alla · es monda En tízto̗len-
-do̗ azzońom Ime neko̗d va-
-ǵoc advan fíu vízeth · Kí
 
194r
nem vaǵoc melto híuattat-
-nom zolgadnac / Kerlec
tagohadmeg a keserúsego̗t ·
es zerezy̋o̗nc valamíth
enno̗d valoot / hoǵ míndo̗-
-no̗sto̗l a keserúsegbe el ne
foǵatkozy̋al / Ezo̗keppen mínd
az ay̋etatos azzońiallatok
vígaztaly̋acvala v́tet / De
mínd ezo̗kbe e keserues zíz
ańa maría semmít ezebe
nem vezo̗n vala / mert a
keserúsego̗s sirasba elbaǵ-
-ǵadotvala / Hoǵ betelʼeso̗ǵec
az zent íras / Kít Ieremí-
-as profeta íǵ írt / mondvā ·
Sirvan síra mínd etczaka
 
194v
es az o̗ ko̗ńve orčzaían ala
foly̋a · es nem lo̗n kí megh-
-vígaztalhassa v́tet mínd
o̗ rokonsagí ko̗zzúl · es sirta-
-ba íǵmondvala O Iesus iesus
kít fo̗ld / meń / eg · es a tengo̗r
nem foghatvala / azt ez na-
-pon a ko̗ coporso magaba
rekezte O Iesus íesus / kíth
a míndo̗nhato aty̋a vr ísten
ada enneko̗m · es en adam
e velagnac / ez velag ada
a kennac / A ken ada a
halalnac · es az o̗ halala
ada míneko̗nc embo̗ro̗k-
nec o̗ro̗k eleto̗th Amen
Díčertessec vr isten o̗ro̗cke
 
195r
[[]]

195v
[[]]

196r
[[]]

196v
[[]]

197r
[[]]

197v
[[]]

198r
[[]]

198v
[[]]

199r
Vrnak Neuebe kezdetíc
zíz zent Eufrosína azzon-
VAla alexan nak eletí Amen
dríaba Pafun- 
cíus neuú embo̗r / tíz-
-to̗leto̗s míndeneknec · es
istennek to̗rueńenek o̗rí-
zo̗íe / Ez vo̗n maganac fe-
-lesego̗t o̗ nemzetihez alkol-
-mast · es az azzon tizto̗sse-
-go̗s erkelčeckel vala tel-
-ies / De meddú vala · es o̗
neki magzattʼa nem lezen-
-vala · Az o̗ vra kedeg igen
banatos vala / hoǵ o̗ neki
fia nem volna · Ky̋nec mí
 
199v
-do̗n kazdagsagít hadna
hoǵ o̗ halalanac vtanna
íol · es alkolmason az kaz-
-dagsagot bírna / Az o̗ fele-
-sege kedeg nem zeník va-
-la az zeǵeno̗knec zolgalní
ey̋el · es nappal istennec eǵ-
-hazahoz eǵǵesílven ay̋eta-
tos y̋madsagokval / ko̗ńo̗-
-ro̗gven / hoǵ isten neki fiat
adna / Azert ielo̗súl / mert
lattʼa vala az o̗ vrat ígo̗n
bankodni Naǵ sok · pen
-zeket is zegeńo̗knec · es
isten y̋madoknac oztogat-
van kerí vala be telʼiesednj
 
200r
az o̗ kevansagat es Ezo̗ nkep-
-pen mene nemínemú
monostorba / holot a fey̋e-
-delm isten elo̗t naǵ zent
vala / Es oda be menven
sok penzt ada nekíc / Oth
kedeg a fey̋edemto̗l · es a
ko̗z baratoktul meg biz-
-tattateek · Sok ido̗ el mul-
-van megmonda azapat
-nac o̗ kevansaganac okat
Az apat kedeg o̗ ray̋ta
keńerúlven / kere istento̗l
hoǵ nekí adna magzatoth
Es míndeniknec meghal-
-gatvan isten y̋madsagat
 
200v
es eǵ lean ǵermo̗ko̗t ada
o̗ neki / Latvan kedeg Pa-
-funcíus az apatnac ío ele-
-teet / soha a monostorbol
el nem meǵen vala / Azert
be víue az o̗ feleseget ÿs
hoǵ az apattol · es az aty̋a-
fíactol meg aldatnec / El va-
-laztvan kedeg a ǵermo̗-
-ko̗t a číčto̗l / Auaǵ az em-
-lo̗to̗l / es het eztendo̗ corba
meg kereztelko̗dec · es ewfro
-sinanac neuezteteek / es
úrulnek vala o̗ ray̋ta az
o̗ zilei / mert kellemeto̗s-
vala istennek / Es vala
 
201r
orczaiaba zepsego̗s / Mico-
-ron kedeg volna tíz ezten-
-do̗s koraban / o̗ ańńa kí-
-mulec ez velagbol Mara-
-da kedeg o̗ attya / taníth-
-van v́tet írasokra · es ol-
-vasasokra · es ez velaghí
bo̗lčesego̗kre / Az leań ke-
-deg olʼ naǵ bo̗lčesego̗t ve-
-zo̗n vala / hoǵ čodalkodíc-
-vala o̗ raýta az o̗ attʼa / o̗
neki kedeg híre neue · es
bo̗lčesege · es tudomańa el-
-terítte mind a varost / mert
ígo̗n zep vala · es orczaía-
-ban igo̗n eko̗s Sokan ke-
 
201v
-rik vala / de senkí a do-
-lognac veget nem erhe-
-tívala · Az vtan monda
az o̗ atty̋a · Leǵen vmac
akaratty̋a Eǵ kedeg felúl
mulvan míndeneket tizto̗s-
-seggel · es marhaual / Iarula
o̗ attʼahoz · es a leant fianac
kere hazas tarsul · es o̗ att-
-ia erre hay̋olvan zokas
zerent meg íeǵo̗ze v́tet /
Nem sok ido̗ elmulvan
fel veue v́tet pafuncíus
mícoron volna tizen nolcz
eztendei embo̗r · es elmene
vele a monostorba a ho-
-va zokta vala menteth
202r
Oth esmeg sok penzt ada
a baratoknac zíksego̗kre
es monda a fey̋edemnek
Atte y̋madsagodnac gy̋mo̗l-
-čet hoztam teneko̗d / hogh
y̋maǵ ero̗tte / mert ímmar
v́tet hazassagra akarom
adni · Az apath kedeg Pa-
-rančola v́tet be vinni az
vendeg fogado hazba · es
zola vele · es meg aldvan
v́tet ínte tíztasagra · es isteni
felemnec bekesegere Harmad
napeg kedeg oth marad-
-van / míndo̗n napon az
isteni dičereto̗ket halgat-
-ia vala · Es latvan minde-
202v
-níknec ńay̋askodasat · es
lelkí ío zandokat / čodal-
-ía vala o̗ eleto̗ket / mond-
-van / Bodogoc ez embo̗ro̗c
kíc e velagon es hasonla-
-tosoc anǵalokhoz · es ez
vtan o̗k o̗ro̗ck elettre
mennec · es kezde az o̗ zy̋-
-ve buzgani az isteni felem-
-nec zeretetire / harmad
nap vtan kedeg monda
Pafuncius az apatnac /
Atÿam ío̗ttē hoǵ ko̗zenńo̗n
neko̗d atte leańod · es imaǵ
ero̗tte / mert el a varosba
acaroc menníe Es mícoron
 
203r
el ío̗tvolna az apat / terdre
eset elo̗tte a lean · es monda
kerlec tego̗d ío aty̋am y̋maǵ
en ertem hoǵ ńery̋e megh
ísten az en lelko̗met · es
ky̋ ńoy̋ta kezet · es meg al-
-da v́tet / mondvan / Vram
ísten kí esmered az embo̗rt
mínek elo̗tte zíletnec Te
ez leannac gonǵat vísel-
-ied / hoǵ erdo̗mlÿen rezth /
es tarsasagot meńorzag-
-ban · es a vennec mago-
-kat ay̋anvan be menenec
a varosba / A leannac ke-
-deg o̗ atty̋a mícoron va-
 
203v
-lamelʼ baratot lel vala
be vízíuala hazaba / Ker-
-ven hoǵ y̋madna a lea-
-ńert · Eztendo̗nec kedegh
forgasaba a nap el ío̗uen
mícoron az apatot fey̋e-
-delme to̗ttecvala · A baratoc
ko̗zzúl eǵǵet elkúlde pafun-
-ciosert / hoǵ v́tet hína az o̗
tízto̗ssegere / ki el menven o̗
hazahoz megkerese v́tet
Az o̗ zolgaí kedeg megmon-
-dac hoǵ hazol elmentvol-
-na / Meghalvan kedeg
Euffrosína · es behíuan a
baratot / kezde to̗le kerdez-
 
204r
-ko̗dní / Monǵadmeg ne-
-ko̗m aty̋am zent zeretetert
hańan lakoztoc a mono-
-storban Es monda a ba
-rat / haromzazan · es v́th-
-ven ketten / Monda nekí
a leań / A kí akar menní
attú zent eleto̗kre / be vezy̋e
v́tet attú fey̋edelmeto̗c ffelele
nekí · es monda / O̗ro̗mest · es
naǵ vígan / ieleso̗l vrnac
bezedeíert / melʼ bezedben azt
monǵa · Kí en hozy̋am io̗ / azt
nem veto̗mki · Monda neki
euffrosína · Mínd eǵ zenth
eǵhazban enekcleto̗ke · es
 
204v
míkeppen bo̗y̋to̗lto̗c Monda
nekí a barat / Mind eǵen-
-be enecclo̗nc / demaga mín-
-do̗n vǵ bo̗y̋to̗l mint o̗ akar-
-ía · es menet tehet / hoǵ ne
leǵen az akaratnac dagalʼos
nay̋ascodasa / De tulay̋don aca-
-rattʼanac zabadsagabol · Aze-
-rt a baratoknac mínden
eleto̗krel megtudakozvan
Monda a fraternec · Enes
akarocvala el mennem ·
es íutnom az tízto̗leto̗s elet-
-nec regulaíara / de felo̗c
en aty̋amtol engedetlennec
lenno̗m / Mert ez velaghi ·
 
205r
Heusagos · es elmulando
marhaert engem kervan
feernec adni / Monda nekí
a barat · leańom ne haǵǵad
hoǵ ember megronča atte
testo̗det · es hoǵ te haǵ ílʼen
zepsegnec zemermet valla-
-ni · de ígery̋ed cristosnac ma-
-gadat / kí neko̗d athhath
mínd ez elmulandokerth
o̗ro̗cke valokat · es anǵalí
tarsasagot · Títkon kedeg
meńńel a monostorban / ez
velaghí ruhadat elvaltoz-
-tatvan · es o̗lto̗zy̋el capaba
hoǵ megne esmery̋enec / Kí
 
205v
míkoron hallottavolna ·
Kelle o̗ nekí · es monda
Kí ńírí el a hay̋amat / Mert
nem akary̋avala hoǵ pa-
-razt ńírne el o̗ hay̋at / mert
nem tart títkot Monda
nekí a barat Im atte atʼad
el ío̗ en velem a monostor-
-ba · es oth marad harmad
Auaǵ neǵed napíg / Te ke-
-deg a baratoc ko̗zzíl híuas
eǵǵet te hozzad · es míkep-
-pen akarod naǵ o̗rō̗mel
hozzad ío̗ / Mícoron ezo̗ket
bezellene a barat euffrosi-
< i> nanac / hozza io̗ue pafun-
-cíus · es latvan a baratot
 
206r
Monda nekí · vram mire munkal-
-ottal en hozy̋am Es monda
nekí a barat · Az apatnac · es
a monostornac tízto̗ssege nap-
-ía vaǵon · es elkúlde engo̗m
te hozzad az apat hoǵ oda
ío̗y̋ · es aldomast veeǵ / Meg-
o̗rúle kedeg pafuncíus az
euffrosinanac attʼa · es be íl-
-ven eǵ hay̋oba / elmenenec
a monostorba Míkoron ke-
-deg oth volna / elbočata eǵ
hiw zolgaíat euffrosina / mōd-
-van / Meńńel teodosiosnac
monostoraba · es be menven
az zent eǵhazba / ammelʼ ba-
-ratoth oth lelz / hozzad el te veled ·
 
206v
Istennec kedeg írgalmassa-
-gabol íme nemelʼ barat
ío̗ vala a monostorbol el-
-acarvan adní a marhath
kít a varosra / Auaǵ a va-
-sarra zerzo̗t vala · es latvan
v́tet a zolga / kere hoǵ ío̗ne
euffrosínahoz / kí mícoron
el io̗tvolna / lata v́tet a le-
-an ko̗zo̗ne nekí · es monda
Aty̋am y̋maǵ en ertem · es
y̋madkozvan meg alda v́tet
es le úle / Monda kedeg ne-
-ki eufrosina · Vram enne-
-ko̗m kereztʼem aty̋am va-
-ǵon · es ísten zolgaía · es ígo̗n
 
207r
cazdag · es vala nekí felese-
-ge / kito̗l engo̗m zúle / kí el-
-mulec ez velagbol · Akar
kedeg az en aty̋am mínd
az o̗ marhaíaert ez alnac
velagnac adni · es en nem
akaroc megfo̗rto̗ztetno̗m
o̗ benne · Azert nem tudom
mít teǵec / mert mínd ez
euo̗t / Auaǵ ey̋elt alom ne-
-kíl multam <k>el / kerven ístent
hoǵ megmutatna ez zegeń
lelko̗mnec o̗ írgalmassagat
Es holval leuen kelle neko̗m
hoǵ elkúldenec az eǵhazban ·
es az aty̋afy̋ac ko̗zzúl eǵǵet
 
207v
Hozzam híuatnec / auaǵ hí-
-vattatnec / hoǵ o̗ to̗le hal-
-gatnam ístennec ígey̋eeth ·
es mít kelʼen tenno̗m · Ker-
-lec kedeg aty̋am lelko̗d-
-nec íduo̗ssegeíet / hoǵ ta-
-níč meg engo̗met azokra
kík ístene / mert tego̗det
ísten hozot íde / Monda
nekí a ven · Vr ísten mon-
-ǵa / Valakí el nem haǵǵa
attʼat · es ańńat · es aty̋afíat
meeg ennec fo̗lo̗tte o̗ aka-
-rattÿathes / nem lehet en
tanítvańom · es nem tu-
-dom to̗bbet mít monǵac
 
208r
Demaga ha elhaǵhatod
ez velagot · es ez velagíacat
es el víselheto̗d testnec ke-
-sertetít haddel mínd · es fussel
mert atte aty̋adnac cazdag-
-saghí sok vrat lelnec Ime
vannac zegeń monosto-
-roc / o̗zveǵec / aruac / kooroc
foglʼoc · es ha akary̋a atte
 aty̋ad · es nekí kellend / hag-
-ía ezo̗knec · Te kedeg ne
vezessed el atte lelko̗deth /
Monda nekí a leań Bí-
-zom istemben · es te y̋madsa-
-godban / hoǵ mvnkalkodha-
-tom en lelko̗mert ísten se-
-gedelmevel / Monda neki
 
208v
a ven / Ez ílʼen kevansagoc
az ero̗ssegto̗l el ne hay̋olʼanac
Mert tud az ído̗ penítencí-
-at tartaní Monda nekí
evffrosína / Azert híttalac íde
hoǵ be to̗lčed en kevansago-
-mat Es y̋madsag teuen meg-
alǵ engo̗met · el ńíry̋ed en
hay̋amat · Es felkelven a ba-
-rat y̋madcozec · es elńíre az
o̗ hay̋at / es fel o̗lto̗ztete v́tet
monostorí ruhaba · es y̋mad-
-van o̗ erte / monda · Isten kí
mínd az zento̗ket meg za-
-badíttottad / o̗ tego̗det o̗ríz'en
míndo̗n gonoztul / Es a ven
ezo̗ket megmondvan / el me-
 
209r
-ne o̗ to̗le naǵ o̗ro̗mmel · es
ísteni díčerettel / Eufrosina
kedeg o̗n bennette · Idest íntra
se / monda / ha en menendo̗c
az apaczhoz / az en atʼam meg-
-leel engo̗met · es ero̗uel en-
-go̗m onnat kí vezen az en
íeǵeso̗mert · Azert el meǵec
a ferfy̋aknac kalastromaba
holot senkí nem veel engo̗-
met lenni leannac · Es ezo̗ket
megmonduan el hagítta le-
-ańí ruhaíat · es ferfiu ruhat
vo̗n rea · es estve ky̋mene
o̗ hazabol · veuen o̗ vele o̗th
zaz penzt · es el rey̋te o̗nma-
-gat nemelʼ helʼen mínd az
 
209v
ey̋el / Holval kedeg leven
íuta o̗ atty̋a a varosba
es isteni zerzesbo̗l ottan az
eǵhazhoz mene · Azert eu-
-frosina íuta a monostor-
-ba / holot o̗ attʼa esmereto̗s
vala · es az ay̋to tartotol
meg izene az apatnac <...>
monduan Io̗th nemínemú
hof mester eǵ felsegnec po-
-lotaiabol / es al az ay̋to elo̗th
kevanuan zolni te veled
kí menven kedeg az apat ·
le esec o̗ elo̗tte az ífÿu ýmad-
-sagot teven / le úlenec · Mon-
-da nekí a ven Míth íarz
fiam / Monda neki euffro-
 
210r
-sína En valec naǵ nembelí ·
es ígo̗n kevanom vala a
baratoknac eleto̗ket · es am-
-mí varosonkba nínčen ez
fele elet Meg íelo̗ntetec ke-
-deg neko̗m attú ío eletto̗c /
Azert enes kevanoc veleto̗c
lacoznom ha kel ty̋necto̗c
Vaǵon kedeg enneko̗m
sok o̗ro̗ksego̗m · Es ha isten
neko̗m ńvgodalmat adand
azokates íde íctatom / Monda
nekí a ven Isten meg alǵon
fÿam Ime a monostor<b>ha ne-
-ko̗d kel lakozy̋al mi velo̗nc
Monda neki az apat touab-
 
210v
-ba / Kí neued / Monda az
apatnac Smaragdus ne-
-ven · Monda neki a ven
Iffÿv vaǵ nem lakhatol
ten magad / Azert zíkseg
hoǵ mesto̗ro̗d leǵen kí ta-
-nohon tego̗d a baratí re-
-gulara · es ńaíascodasra ·
Monda az apatnac · Mí-
-kent parančolod aty̋am
es vram íǵen tezec · es ne-
-ki ada az o̗th zaz penzt /
monduan / Aty̋am veddel
ezo̗ket mastan / ha kedeg
latom hoǵ en íth megh
211r
alhatoc a to̗bbítís íde hozom
Híua kedeg az apat eǵ ba-
ratoth agapítus neuo̗t zent
embo̗rt · es ko̗ńo̗reto̗st · es ada
o̗ kezebe a Smaragdost · es
monda nekí Ima ma ez
leǵen te fíad · es the tanítva-
-ńod Ilʼenne teǵed v́tet hoǵ
meg halaǵa mesteret · es terd-
-re esven · es y̋madsag teven
hozza veue v́tet · es mínd
a baratoc felelven monda-
-nac · Amen · Es be víue v́tet
agapítus o̗ cellaíaba Míert
kedeg Smaragdosnac orča-
ía ígo̗n zep <. > vala / mícoron
 
211v
az eǵhazba ío̗vala / hoǵ o̗
y̋madcoznec ístenho̗z / a
baratoc ko̗zzúl sokacath
o̗rdo̗g feltamaztvala o̗ zí-
-nenec zepsege ellen gonoz
gondolatoc mía · vǵ hoǵh
mínd nehezelnenec az a-
-patra / kí ily̋en zep ífy̋at
hozot volna a monostorba
Ezo̗ket halvan az apath
zolay̋ta Smaragdost · es
monda neki · ffíam ígo̗n
zep atte orczad / azert en
felo̗c hoǵ ne leǵen a garlo
baratoknac romlasokra ·
Azert kel neko̗nc hoǵ ten-
 
212r
magad ílʼ a cellaba · es oth
eǵel · es y̋madkozzal · es soha
ínnen kí ne meń · Es paran-
-čola agapítosnac / hoǵ alcos-
-son o̗nmaganac valo cellat
hoǵ kíben čak o̗mmaga
lacnec Smaragdus / megte-
-ve kedeg agapítus mínd
ezo̗ket / Kíket nekí az apat
parančolt vala · es be víue
smaragdost a maganacva-
-lo čellaba · es oth y̋madcozvā
boÿto̗lvala · es viǵaz vala
ey̋el · es nappal / es zolgalva-
-la vrnak ay̋etatossaggal
Vǵhoǵ · čodalcodicvala
 
212v
a barat kí o̗ vele banícva-
-la · es míndo̗n baratnac
megmonda az o̗ alhatatos-
-sagat · es mínd díčerícva-
-la ístent / kí ílʼen coroban
ezo̗ket zerzíuala
Az o̗ attʼa kedeg
Pafuncíus mícoron meg-
-tert volna a monostor-
-bol · es o̗ hazahoz síetven
be mene a tero̗mbe hol
a leań zokotvala lakní ·
Es megnem lelven / meg-
zomorodec · es meg rette-
-ne · es kezde kerdo̗zni zol-
 
213r
-gaít · es zolgalo leańít
houa lo̗tvolna az o̗ lea-
-ńa eufrosína · Es mondan-
ac az zolgac / ey̋el latoc o̗tet
mert azt alítooc hoǵ az
o̗ ípa ieth volna · es o̗ vítte-
volna el v́tet · Bočata azert
az o̗ naznaǵat hazahoz / es
nem lelekmeg v́tet / Hal-
-van kedeg o̗ ieǵo̗se · es o̗
ípa / ígen megzomoroda-
-nac · es ío̗uen pafuncíos-
-hoz / lelec v́tet ígo̗n meg-
-ǵo̗ttretven a fo̗ldo̗n feko̗n-
-ní · es mondanac neki ·
Ne talantal valakí meg-
 
213v
-čalta v́tet · es elfutot o̗ vele
Es legottan louagokat el-
-bočatvan mínd az egez
alexandría · es egy̋ptom
zerte / Valanac kedeg oth
hay̋oc · es be menven azoc-
-ba / keresíc vala vtakon
es apaččaknac monosto-
-riba · puztacban / barlan-
-gocban baratínac · es zom-
-zedínac hazíban · es sohol
megnem lelec Sírattac va-
-la v́tet míkent megholtat
az o̗ meńet mikent vo̗le-
-geń íeǵo̗set · es az o̗ attʼa
sirattʼa vala leańat / mond-
 
214r
-van · Iay̋ íai en edes leańom · O
enneko̗m en zo̗mo̗mnec
velaga / es en eleto̗mnec ví-
-gasaga / kí puztitotta el az
en kazdagsagomat · kí the-
-kozlotta el az en o̗ro̗ksego̗met
ki azalta meg en ero̗imeth
kí oltottameg az en velago-
kat / kí čaltameg en remen-
-sego̗met / ki zepplo̗sito̗tte meg
en leańomnac zepsegeth
O mínemú farkas marta-
-meg az en barańomat Mi-
-nemú helʼ rey̋ti el ilʼen zep
zínt / Mínemú melseg fog-
-van vízí a keralʼí no̗mo̗s
 
214v
orčat o̗ uala nemzetseg-
-nec zerzo̗y̋e / o̗vala zomo-
-rultaknac vígaztaloy̋a
o̗ vala mvnkalcodoknac
ńvgodalma · es fohazcodoc-
-nac party̋a / Ezo̗ket · es
ezo̗khez hasonlatosokat
mícoron mondana pafun-
-cíus / mínd kík íelo̗n vala-
-nac / fel emelec zauokat · es
sirnac vala / vǵhoǵ / mínd
a varos sírattʼa vala v́tet
Nem zenveduen kedeg
Pafuncíus / sem lelven
vígasagot · es el mene a
 
215r
fo̗lúl megmondot venho̗z
es le esec o̗ labaí elo̗th
monduan · Kerlec ne zo̗n-
-ńel meg az y̋madsagtol
hoǵ meg lelettessec te y̋mad-
-sagodnac mvnkaía / mert
nem tudom mí to̗rtenec
atte leańodnac euffrosína-
-nac · Halvan kedeg a tíz-
-to̗leto̗s ven / ígo̗n megzo-
-morodec · es parančola
hoǵ a baratoc mínd be-
-ǵúlnenec · es monda ne-
-kíc Aty̋amfiaí mutassa-
-tokmeg az zereteto̗t · es ker-
 
215v
-íeto̗k vr ístento̗l / hoǵ mel-
-toltassec megmutatní / mí
-lo̗th leǵen ammí baratonc-
-nac panfuncíusnac lea-
-ńarol / Es mínd a baratoc
bo̗y̋to̗lven · es y̋madkozvan
mínd az egez heto̗n semmí
nem íelo̗nec nekíc eufro-
-sínarol mínt zokotvala
lenní mícoron valahon-
-nan v́tet keríc / hoǵ esedez-
-nenec vrhoz / mert eufro-
-sínanac y̋madsaga zo̗net-
 
216r
-len meǵen vala vr ístenho̗z
ey̋el · es nappal / hoǵ v́tet
megne íelo̗nče o̗ elteben
Mícoron kedeg sem a ven-
-nec sem valamelʼ barat-
-nac megnem íelo̗nt volna
Kezde az apat v́tet vígaz-
-talni / monduan / Fíam ne
akar' megzo̗nni vrnac
zolgalattʼatol / mert ísten
akkít zeret / azt meg feeǵ ·
es ezt tuǵǵad hoǵ ístení
akarat nekíl čak eǵ ve-
 
216v
-reb sem esíc a fo̗ldre / me-
-nevel íncab o̗ akarattʼa-
-nekil atte leańodnac sem-
-mí nem to̗rtent · Azt tu-
-dom hoǵ ío rezt valaztot
maganac · Azert nem íelo̗-
-nec meg neko̗nc valamí
o̗ rola / mert kí tauolʼ le-
gen / ha valamí gonossag-
-ba o̗ eso̗t volna / soha ísten
a baratoknac ílʼ naǵh
mvnkaíocat megnem
vtalta volna En meghis
bizom vr ístemben hoǵ
elto̗dben megmutatty̋a
v́tet teneko̗d / Halvan ezt
 
217r
Pafuncíus meg vígaztal-
-tatec · es meg čokolvan a
vent · es az aty̋afíakat / el
hazahoz mene / halat ad-
-van istennec · es y̋madkoz-
-van míndo̗n nap ío mí-
-velko̗detekho̗z · es alamísnal-
-kodasokhoz iǵeko̗zícvala
keues napnac kedeg
vtanna be mene ísmeg
a monostorba ay̋anlvan
o̗mmagat a baratoknac
y̋madsagaban Eǵ na-
-pon kedeg ío̗uen az
apathoz · es le esec o̗ la-
-baí elo̗t / monduan / Atʼam
 
217v
Imaǵ ertem / mert el nem
viselheto̗m az en leańomrol
-valo naǵ banatoth / de nap-
-rol napra no̗ · es neveko̗-
-díc · es buskodíc az en lel-
-ko̗m / latvan kedeg a ven
v́tet hoǵ ígo̗n meg ǵo̗ttreto̗t
Monda nekí Akarze zolnod
eǵ lelkí fraterrel / kí ío̗th
theodosiosnac palotaíabol
nem tudvan · hoǵ az volna
az o̗ leańa eufrosina Mon-
-da Pafuncíus / Akaroc · es
híua agapítost a ven · es
monda nekí / Meńńel pa-
 
218r
-funcíussal · es víged v́tet Sma-
-ragdosnac cellaíaba · es be-
-víue v́tet a cellaba · semmít
ebbe elo̗zer megnem ielo̗nt-
-ven Mícoron kedeg her-
-telen latta volna o̗ atty̋a · es
meg esmerven v́tet / naǵ
ko̗ń hullatassal / Pafuncíus
kedeg aley̋ttʼa vala bínero̗l
kesergeni / Nem esmere kedeg
v́tet pafuncíus / mert o̗ or-
-čaíanac zy̋ne megheruat-
-vala a naǵ bo̗y̋to̗lesto̗l · Eu-
-frosína kedeg be fede o̗ orča-
-íat a kukclʼaual / hoǵ vala
 
218v
-míkeppen v́tet megne es-
-merney̋e / Es y̋madsag te-
-ven le úlenec / Kezde kedeg
nekí zolní a meńorzagnac
ío̗uendo̗ bodogsagarol · es
az o̗ro̗c díčo̗segro̗l mikep-
-pen alamísnanac míatta ·
es tízta eletnec míatta · es io
ńay̋ascodasnac / es alazatos-
-sagnac · es zeretetnec míat-
ta íuthhat kíkí mínd ezo̗c
-re / Es ez velagnac megvta-
-lasarol · es hoǵ ístennec fo̗-
-lo̗te fionkat nem kel zeret-
-no̗nc atʼancat sem o̗ nekí
fo̗lo̗tte / Es kezde hasogatní
 
219r
nekí azzent Palnac monda-
-sat / mikeppen a haborusag
bekesego̗t zerez A bekeseg
kedeg megbízońítast / lat-
-van kedeg az o̗ attʼat naǵ
keserúsegben megńomorod-
-ní / ko̗ńo̗rúlʼ vala ray̋ta / De
felven / hoǵ megne esmertet-
-nec · es o̗ attʼa megne banta-
-na v́tet / Akarvan kedeg
v́tet meg vígaztalní / monda
híg enneko̗m / mert nem
vtal tego̗det meg ísten / es
ha vezedelembe volna atte
leańod meg íelo̗ntene hoǵ
o̗ o̗rdo̗gto̗l tartatvan neko̗d
 
219v
o̗ro̗k sírast ne hozna · de
híǵ ístembe / mert ío tana-
-čot valaztot / mínt mon-
-dam az zent ewangelí
-om zerent / hol vǵ mon-
-datíc Valakí zeretí o̗
attʼat / auaǵ ańńat en
fo̗lo̗ttem / nem melto en
ream / Es ha kí el nem
haǵand míndo̗no̗ket / kí-
-ket by̋r / nem lehet en
tanítvańom / Megmutat-
-hattʼa v́tet ísten meeg
ezo̗n velagon / zo̗nny̋el-
-meg azert zenńelmeg
 
220r
míre vezto̗d el ten maga-
-dat banat mía / Aǵ halat
istennec / Semmít nem
keto̗lko̗dven / Mert az en
mesto̗ro̗mís agapítos sok-
-zor naǵ banattal mon-
-dotta enneko̗m / mert íde
ío̗th nemínemú embo̗r
Pafuncíus neuú · es io
ǵors / kí sírattʼa o̗ leanat
mikent halottat / nem tud-
-van mí to̗rtent o̗ nekí · es
naǵ síras mía ǵo̗ttretíc ·
Ielo̗sben azert / mert az eǵ-
-nel to̗b nem volt · es naǵ
 
220v
sírassal le esec az apatnac
labay̋nal / hoǵ o̗ y̋madča-
-ganac · es a baratoknac
erdo̗mo̗knec míatta meg-
lelhetne leańat · es o̗ ray̋ta
ko̗ńo̗rúlven / hoǵ enees
mikent a to̗b baratoc ís-
-tent y̋madnac ero̗tte · es
en míkent meltatlan · es
by̋ney̋mnec tudoy̋a ǵacor
-ta kero̗m vala vr ístent
hoǵ meltoltatnec neko̗d
bekeseg adni / es alhatatos-
-sagot · es ammí teneko̗d ·
es te leańodnac alcolmas
 
221r
azt engedne · Annac okaert
gy̋acorta acartalac tego̗d
latnom · es veled zolnom
hoǵ ne talam valamí ví-
-gaztalast en míattam lel-
-hetnel / hoǵ kedeg a soc
bezedbo̗l v́tet megne es-
-meriie · Monda pafuncíus-
-nac / Vram menńel ím-
-mar · es mícoron el akar-
-na menní / a leannac lelke
ko̗ńo̗rúl vala raýta · O̗ orča-
-ia kedeg megheruadvala ·
es zo̗meí ko̗ńvel betelnec
-vala Euffrosína kedeg a
soc bekelesert · es mínden-
 
221v
napí ehezesert vert po̗c-
-vala · Pafuncíus kedeg
az o̗ íntesebo̗l ígo̗nmegh
ero̗sílven el mene o̗ to̗le · es
ío̗uen az apathoz / monda
Meg epúle en lelko̗m a
barat mía · es olʼ víg va-
-ǵoc ístennec malazttʼaba
es o̗ vígaztalasaban · mínt
ha meg leltem voltam en
leańomat · es ay̋anlvan
o̗mmagat az apatnac · es
az aty̋afíaknac ímadča-
-gaban / megtere o̗ hazahoz
ístent díčeruen Smarag-
-dus kedeg az cellaban
 
222r
harmícz ńolcz eztendo̗ be tel-
-ven corsagban esec / kíben
megís hala Nemelʼ napon
kedeg pafuncíus az o̗ zoca-
-sa zerent ío̗ue a monostort
meglatogatní · es y̋mad-
-sagnac vtanna · es a ba-
-ratoknac ko̗zeneseknec
vtanna monda az apat-
-nac / Aty̋am ha akarod
lassammeg smaragdost
mert ígo̗n keuanńa v́tet
az en lelko̗m Az apath
kedeg híua agapítost
Es parančola hoǵ hozza
vínne pafuncíust · Be-
 
222v
-menven kedeg Pafuncíus
az cellaba / hol a coor fek-
-zícvala · es kezde v́teth
čokolgatní naǵ sírassal ·
monduan / Iaí enneko̗m
hol vannac atte ígeretíd
hol atte edes bezedíd · kíc-
-kel en zemeímnec lata-
-sara ígero̗dvala az en
leańomat · Ime čak azt
sem latom · De íme theís
elhacz engo̗met kí míat
meg vígaztaltatom vala
O enneko̗m / Kí vígaztalʼa
-meg az en vensego̗met
hova tery̋ec · es kiho̗z for-
 
223r
-dulʼac · Immar kí lezen ne-
-ko̗m segedelmem / Ketkep-
-pen valo ńaualʼan síroc
en ma / Harmícz ńolcz ez-
-tendeíe vaǵon hoǵ el vez-
-to̗ttem leańomat / es sem-
-mí rola neko̗m nem íe-
-lo̗nec Maga ey̋el · es nap-
-pal ímadcozom vala ero̗t-
-te · es a hoz hasonlatos naǵ
banat tart engo̗met / Mí-
-ben bízom touabba / Hol
lelo̗c magamnac viga-
-sagot / Immar le zalloc
naǵ sírassal pocolra / Lat-
 
223v
-van kedeg Smaragdus
o̗ attʼat igo̗n naǵon sír-
-ní · es semmí vígaztalas-
-sal megnem zo̗nní Mon-
-da neki · Míth haborogz ·
es míre o̗lo̗d meg maga-
dat · Nemde ero̗tlene ísten-
-nec keze /Auaǵ neheze ísten-
-nec valamít tenní · ves
veget ímmar atte zomo-
-rusagodnac · es emleko̗z'el-
-meg míkeppen ísten ía-
-cob patríarchanac meg
-íelo̗nte az o̗ fiat Ioseffeth
kít míkent holtat sirat-
-íavala / de kerlec tego̗d
 
224r
hoǵ harmad napíg en-
-go̗m el ne haǵ / Veleko̗d-
-ven kedeg pafuncíus
o̗nno̗m magaban / monda ·
Netalam ísten íelo̗nto̗th
nekí valamít en rolam
Harmad napon monda
Smaragdosnac · En vram 
es atʼamfia megvram az
harmad napot kíre kerel
engo̗met · es attol fogvan
soha nem mentem / Meg-
esmeruen kedeg Smarag-
-dus kí vala bízonnal eu-
-frosína hoǵ ielen volna
az o̗ halalanac napy̋a / hí-
-va pafuncíust · es monda
 
224v
nekí · Míert ammínden-
-hato ísten íol bira az en
ǵarlosagomat · es betel-
-iesítte en kevansagomat ·
es engo̗met mínd vegíg-
-len ero̗ssen víaskodvan
vísele nem en ero̗mmel
de o̗ segedsegevel / Kí en-
-go̗met o̗rizo̗t ellensegnec
čalardsagatol Immar en
eleto̗mnec folʼasa betelven
íelo̗n vaǵon neko̗m az
ígassagnac coronaia ~
Azert nem akarlac tego̗d
zorgalmaznod te leańodert
euffrosínaert / en vaǵoc
 
225r
a ǵarlo leań · es te vaǵ
az en aty̋am Pafuncíus
Ime ímmar latal engo̗-
-met / es ez eleg teneko̗d / de
senkí ezt ne tuǵǵa · es ne
haǵǵad masnac az en te-
-sto̗met megfoztani · es meg
-mosní / De tenno̗n magad
teged ezt / mondottam vala
kedeg az apatnac / hoǵ soc
marham vaǵon neko̗m ·
es íde hoznam azokat
kik ha elhetecvala · be tel-
-iesey̋ttec vala / Kerlec azert
zereto̗ aty̋am / hoǵ to̗lč be
az ígereto̗met · es tuǵǵad
 
225v
Hoǵ zent hel ez · es y̋maǵ
ero̗ttem · es ezo̗ket megh
monduan Istennec meg
ada az o̗ lelket Mícoron
hallotta volna pafuncíus
ez ígeket / es latta volna
hoǵ meg hala / meg remú-
-le az o̗ zíue · es le esec a fo̗ld-
-re · es len míkent megholt-
-volna Smaragdus · es Pa-
-funcíus a fo̗lden fekzíc holt
eleueníl / meg hímte vízzel
o̗ orčaíat · es fel emele v́tet
monduan Mí lele vram ·
· Pafuncíus kedeg monda
nekí / haǵǵel engo̗meth
 
226r
hoǵ halʼac meg íth / mert
naǵ čodakat latec ma
ffelkelven kedeg · es esec
a leannac orčaíara
naǵ soksagu ko̗ńveket
hullatvan · es felkealta ·
monduan · Iaí en edes lea-
-ńom / míre ezt neko̗m en-
-nek elo̗tte megnem íelo̗n-
-to̗tted / hoǵ enes veled
o̗zue acaratom zerent
meg halnec / Iaí enneko̗m
mikeppen eneztel el / es
míkeppen mentel <el> altal
ellensego̗knec to̗rít · es ez
velagnac lelki alnoksagít ·
es be menel az o̗ro̗c eletbe
 
226v
Ezo̗ket halvan agapítus
es meg esmerven o̗ sira-
-sanac naǵ čodalatos
okat / el amelcodec · es el
folʼamvan / megmonda
mínd ezo̗ket az apatnac
El ío̗uen kedeg az apat
esec o̗ reaía · es ohay̋tvan
mondvala · Eufrosina crís-
-tusnac íeǵo̗se · es zento̗knec
leańa ne feledko̗zy̋el el
te zolgaídrol · es ez mono-
storrol / De y̋maǵ mí er-
-to̗nc mí vronc íesus crí-
-stost / hoǵ ero̗ssen víascod-
-van íuthhassonc az íd-
 
227r
-vessegnec party̋ara · es
aǵǵon rezt o̗ vele · es
mind azzento̗kkel Es pa-
-rančola az apat / hoǵ
mínd a baratoc be ǵilʼ<.>-
-nenec · es alcolmas tízto̗s-
-seggel az zent testo̗t el
-temetnec / Mícoron
kedeg oth ielen volna-
-nac · es lattacvolna ez
čodalatos dolgot / díčeríc-
-vala az vr ístent az ǵarlo
azzońíallaton / hoǵ ílʼ naǵ
čodat to̗tvolna · Nemelʼ
baratnac kedeg čak eǵ
zo̗me vala · es meg apola
 
227v
naǵ sírassal o̗ orczaíat ·
es ottan hoǵ íllete / meg-
adatec o̗ zo̗me / Idest Ocu-
-lus suus / Es ezt latvan
a baratoc / Díčerec ístent
Halat advan nekí kíe
mínden íoc kíc vannak ·
es ebbo̗l vaǵon meg epúl-
-ven eltemetec v́tet naǵ
ay̋etatossaggal az aty̋ak-
-nac coporsoíaba / Az o̗ at-
-ía kedeg míndo̗n íozagít
eǵhazacba · es monostoroc-
-ba ada · es o̗mmaga be
o̗lto̗zek azon monostorba
 
228r
azzonnac aty̋ahoz / naǵ
ígereto̗ket ígere / Edo̗s
bezedo̗t sokat fogada ~
Naǵ feńegeteseketes íze-
-ne ha az v́ ko̗uetí hoz'a-
-ía ío valaz nekil meg-
-ternenec / Az moroč keralʼ
ezen ígo̗n megzomoro-
-dot vala / mert v́ kerezt-
-íen vala Crístusnac hítebe
valo leańat baluań y̋ma-
-donac adnaía meltatlan
lennie / Alay̋ty̋a vala hoǵ
az v́ leańa eznec nem
 
228v
engedne / Demaga mínd
ezo̗c fo̗lo̗t a pogan keralʼ
haraǵatol ígo̗n fel vala
Demaga vrsola ístento̗l
ezen megtaníttatec / hoǵh
e keralnac akaratty̋ath
megtelʼesetene / Ilʼen zerzes
alat / hoǵ a keralʼ fia v́
attʼaual nekí tíz zúz lea-
-ńokat kúldene · es v́ ma-
-ganac es · es ez zízeknecís
ezo̗r zízeket zerzene · es
v́ nekic hay̋ot venne · es
az v́ zízesego̗knec viga-
-sagara harmad euíg-
 
229r
-valo zabadsagot adna
Es a keralʼ fía addíg meg-
kereztelko̗dnec · es a kerezt-
-íen hítben megtanoy̋tanac
Bo̗lč tanalč zerent mível-
-ko̗dek ez díčo̗sego̗s zíz / vǵ-
-hoǵ / Auaǵ ez nehez zerzest
az keralʼfi meg nem telʼesít-
-teneíe / auaǵ ewel az o̗ lel-
-ket zerelmeto̗l el zakazta-
-na / Auaǵ az zízeket crístus-
-nac magaual o̗zue adna
De az y̋fy̋v ez zerzest o̗ro̗me-
-so̗n halla · es hoǵ mínd
ezo̗k meg zereztetnenec
 
229v
Attʼat rea kere meeg o̗m-
-maga attʼaual megkerez-
to̗lko̗d<n>ec · es az zíz míkent
parančoltvala mínd
meg zerzek / Vrsolanac at-
-ia míndo̗nt / mível v́ lea-
-ńa · es v́ tarsasagabelí víte-
-zo̗c zízekís zikko̗so̗k vala-
-nac meg zerze / folʼamanac
ferfíac míndo̗n fo̗ldnec
zegeletíbo̗l · es azzońoc / zí-
-zec · es leańoc ez ílʼen hal-
-latlan čodara / Mert soc
pispo̗ko̗c v́ hozzaíoc ío̗nec-
-vala / Azert hoǵ o̗ velo̗c el-
-meny̋e akarnac vala / zent
garasína sícílíaí keralne
 
230r
azzoń / melʼ az o̗ vrat ke-
-mensego̗s embo̗rt olʼ melʼ
mínt az farkasbol barant
to̗tvala · Matrisíus píspo̗c-
-nec huga · es daría azzoń
zent vrsúlazzonnac ańńa
levelben e dolgot megh-
-ízente volna · es moroč
keralʼ legottan ez zent ga-
-rasina azzoń isteni ihles-
-nec míatta / neǵ leańaual
kiknec neuo̗c vala babílla
Iulíana / víctoría · es aurea
es eǵ kísded fiačkaíaual
ky̋nec adory̋an vala neue
Melʼ ǵermo̗čke v́ neńney̋
zerelmeíert ańńat · es neńet
 
230v
ko̗uete · es v́mmagat az
zarandoksagra zabadon
ada · Az orzagot a kíssebíc
fianac kezeben haǵa · es
hay̋on ez zent azzoń bríta-
-niaba io̗ue / Melʼ zenth
azzonnoc tanalčara soc
orzagocbol zízec ío̗necvala
Mely̋eknec zent garasína
fey̋edelmo̗k vala / Melʼy̋ek-
-vel az vtan martíromsa-
-got ís valla / Az parančo-
-latoth azert mínth vr-
-sola hatta vala a keralʼ
a hay̋okat az zízeknec
míndo̗n epúleso̗ckel · es
eledelo̗ckel meg alkottat-
 
231r
-ta vala / Az zent garasína
azzoń a vítezo̗knec / Kíc
vele valanac títkon
akaratty̋at megmonda ·
es v́ket mínd <ńa> vy̋on-
-nan vy̋ vítezsegre eko̗te
Tahat akkoron míndo̗n
hadí eko̗ssegnec ielo̗nse-
-gít mutaty̋akvala / mert
mast futamast ielo̗ntnec-
vala / mastan víadalhoz
kezúlnecvala / Neha olʼ
melʼ mínt vereto̗t had
futast zereznec vala · es
míndo̗n vígsagot zerez-
-nec vala · es valamí v́
 
231v
elmey̋o̗kben ío̗ vala / sem-
-mít illettetlen megnem
hadnac vala / Nemelʼ ko-
-ron delben / neha kedíg
estve koron ternecvala
hazokhoz / Iúnekvala naǵ
vrac · es íobbaǵok ez čo-
-dolatos dologra · es v́k
mínd čodalkoznak vala
es naǵ vigasaggal be tel-
-ieso̗dnecvala · Azert mí-
-coron zent vrsolazzoń
az zizeket mínd kereztʼen
hittre fordíttottavolna
 / Eǵ napon mícoron zep ·
lassu zel lēgedo̗zne francía
 
232r
orzag Melʼ monda-
tíc tilleanac Innen ío̗ue-
-nec colonńara / Melʼ he-
-len zent vrsolazzonnac
vrnak anǵala ielo̗nec ·
es v́ket mínd menen
valanac zamoc zerent
mínd meg ternenec · es
vǵan ottan martirom-
-sagnac coronaíaval
coronaztatnanac · Innen
azert az anǵalnac ínte-
-sere romaban índulanac
Melʼ vton basílea varos-
-ban ío̗uenec · es oth ha-
-íoiokat el haǵac · es ro-
 
232v
-maban ǵalog menenec
kiknec ío̗ueto̗kre círía-
-cus papa ígo̗n megh-
úrúle / mert v́ ís brí-
-taníabol valo vala · es
az zízek ko̗zo̗t sok rocon-
-sagi valanac / Azert v́ket
naǵ tizto̗sseggel fogada
Ey̋el papanac anǵal
ielo̗nec · es hoǵ velo̗c
el menne · es martirom-
-sagot eǵeto̗mbe az zí-
-zekkel vallana · Ezt az
zent papa v́no̗n ma-
-gaban tuǵǵavala · De
meeg az zizek ko̗zzúl
 
233r
nemelʼec kereztʼeno̗k nem
valanac / Azokatís megke-
-rezto̗lte vala / de mícoron
az ído̗ be to̗l vala / a papa-
-sagnac ellene monda · zent
peto̗r apastal vtan tízen-
kílenced papa vala · es
romaí zent eǵhazat eǵ · ez-
-tendeg · es tízen eǵ hetíglen
bírta vala / Az cardínaloc
ko̗zo̗t míndo̗n akaratty̋at
megmonda · es o̗ a papasa-
-got tartanía nem akar-
-na / De mícoron ez dolog-
-nac mínd ellene mondana-
 
233v
-nac / Míndo̗nnec fo̗lo̗tte
az cardínalok melʼek
v́tet bolondnac mong-
-íakvala / Azert hoǵ az
papaí meltosagot el hadna
es nemy̋heth azzonalla-
-tok vtan índulńa akar-
-na / De ez papa v́ zauok-
-nac semmí modon nem
engede / hanem eǵ zenth
embo̗rt / mel ameltosag-
-nac neueztetít vala pa-
-paía · es heleben zento̗le
De míert hoǵ ez papa
az eǵhazí embo̗ro̗knec
akaratty̋ok nekíl a pa-
 
234r
-pasagot elhaǵa / Az o̗
neuet a to̗b papak ko̗z-
-zúl kí vakarac · es attol-
-fogvan vala meńei ma-
-laztot romaí eǵhaznal
ez zent zízecnec serege
vallotvala nem valha-
-ta · Azon ído̗ben ket alnoc
fey̋edelmec / lo̗n azert mí-
-coron romaban volna-
-nac ket alnoc fey̋edelm-
-ek · Maxímus · es Affríca-
-nus romaí vítezo̗knec
hadnagí / Latak a zízek-
-nac sokassagít / es hoǵ naǵ
sokac v́ hozzaíoc Folʼamna-
 
234v
-nac megfelemlenec / hoǵ
ez zizekto̗l kereztʼen to̗ruen
elne sokasulna / v́ket meg-
kemlec · es melʼ vton men-
-nenec meg tudac / ko̗ueto̗t
bočatanac eǵ attʼok fiahoz
kínec neue vala Iulíanus
A maǵaroknac fey̋edelme-
-nec Izenenec nekí / hoǵ
hadat zerezne o̗ elleno̗k
Es mícoron colony̋aban
mennenec / v́ket ottan le-
-vagatnac Mícoron dema-
-ga Círíacus papa a va-
-rosbol / Az az / romabol a
zízekkel elmene / vele vínce
 
235r
pap cardínalís · es Iacab
Melʼ heth eztendeig tar-
-totta vala anthíočíabelí
erso̗ksego̗t · es az ído̗ben
papahoz io̗tvala / halla
az zízeknec io̗uetít / velo̗c
elmene · es o̗ velo̗c keent
zenvede / Maíurfiu · es la-
-nicanaí erzek kí es brí-
-taníabol valo vala keth
zizeknec attʼafia babilía-
-nac · es Iuliananac / melʼ
ekkel eǵút ís temetko̗zek
Formaríus · es lucensi
pípo̗k / kí az ído̗ben ro-
-maba ío̗tvala ístení íelo̗-
 
235v
-neto̗t latotvala / az zízek-
-kel elmene · es colonny̋aba
es velo̗c eǵenben mar<ti>
-tíromsagot zenvede ~
Iutoríus · es bodog zent
vrsolazzonnac íeǵo̗se / la-
-kozíc vala brítaníaban ·
es anǵalí ielo̗neto̗t lata
hoǵ anńat ínteneíe / hoǵ
meg kerezto̗lko̗dnec / mert
atty̋a a melʼ eztendo̗ben
kereztʼenne lo̗th vala · az-
-on eztendo̗ben megholt-
vala · es v́ vtanna fia
ky̋nec eutherius vala neve
 
236r
vtanna az orzagban keralʼ
vala · es ez ís zent vrsula-
-nac intesere kereztʼenne
lo̗t vala / Az zízek mícoron
romabol megtertenec vol-
-na / Megtuda ko̗uet altal
es meg ízenec neki lioǵ o̗
fo̗ldebo̗l kí menne · es zent
vrsulazzonnac eleiben
menne · es vele eǵenben
martíromsagnac palma-
-íat venne / Ki legottan
az ísteni akaratnac enge-
-de / anńat megkereztelte-
-the · es v́ anńaual · es hu-
-gaual melnec florencía
 
236v
vala neue / melʼet megke-
-reztelteto̗tvala / a zizek-
-nec eleíbe mene · es velo̗c
martíromsagot zenuede
De az maculus ís eǵ go̗-
-ro̗g pispo̗k v́ hugaual
dorotheus keralʼ leańa-
-val / melʼ a pispeknec hu-
-ga vala / melʼ constantí-
-napolban lakík vala
firmídimeí keralʼne az-
-zonnac fianac to̗rueń
zerent adot vala / demaga
a meńeko̗zo̗ telʼessúlesenec
elo̗tte megholtvala / ez
 
237r
zíz istennec o̗ro̗k tíztasagot
fogadotvala / Es e felúl
megmondot pispo̗ckel
az zizeknec eleíbe ío̗ve is-
-teni ielo̗netbo̗l velo̗c tar-
-solkodec · es martiromsa-
-got zenvede eǵenbe mind
ezo̗k o̗zue tarsolkodvan
terenec colonńa fele az va-
-rosokat a maǵaroctol ko̗r-
-ńo̗l veteto̗th vala / Legottan
a papanac az zízeketh
meg kemletec · es hertelen-
-seggel reaíoc rohananac
naǵ kealtassal · es ívo̗ltes-
-sel / mínt a farkasoc az-
 
237v
íohokra fogoc číkorgat-
-van esenec mínd az
zamtalan soc zízeketh
meg o̗lec · De mícoron bo-
-dog zent vrsolazzonra
vtolzor íuttanac volna
čodalnac vala nekí mōd-
-hatatlan zepsegen · ke-
-mensego̗ket · es kezo̗ket
to̗le megtarty̋akvala · es
az fey̋edelm melʼ vala
a bínnec kezdo̗íe / az zí-
-zeknec zerelmeben meg-
gery̋edo̗tvala / Aley̋ta
hoǵ az zízet edo̗sgethníe ·
 
238r
es az zízeknec halalarol
batoretanaía fogada · es
hoǵ v́tet hozy̋a venneíe
De mícoron kedeg bodog
zent vrsolazzoń ez dolgot
nem akarnaía · es v́tet
ńilva megvtalnaía / az
fey̋edelm o̗n vtalasat el
nem víselneíe · Akara
eǵ ńillal zíuet altal
lo̗ní · es ekkeppen v́teth
martiromma zento̗le
Vala demaga ko̗zo̗tto̗k
eǵ zíz / melʼnec cordula
vala neue / melʼ az to̗b
 
238v
zízek o̗lettetnecvala / feltebe
magat el eneztette vala
a hay̋onac eǵ rey̋to̗keben ·
es az ey̋el oth lappagot-
-vala / de reggel o̗nno̗n-
-magat zabadon meg y̋e-
-lo̗nte · es a martíromsa-
-gra ada / melʼ annac vtā-
-na sok ído̗ elmulvan eǵ
zent azzońíallatnac meg-
ielo̗nec / míert hoǵ az eǵh
ey̋el megmaradoth vala
nekí az to̗b zízeckel ínne-
-pe nem ílletíkvala / Paran-
-čola / hoǵ mínt az elso̗
 
239r
napon az zízeknec napy̋ok
ílletnec /vǵan azon zerrel
Holtakelve neky̋s tízto̗sseg-
-gel ínnep lenne / kenzata-
-nac ezzent zízek antheros
papanac ídeícbe · es maxí-
-míanos čazar ídey̋eben
vrnak zíletesenec vtanna
keth zaz · es harmícz eztendo̗-
-ben · Nemínemú apatur
ko̗uetíuala az apačak fey̋e-
-delmeth / melʼek ez zíznec the-
-temít ossa tarty̋ak vala colonńa-
-ban hoǵ eǵǵet az zízeknec
tetemí ko̗zzúl neky̋e adna ·
 
239v
Fogada hoǵ ezth az o̗ egha-
-zaban helhetneíe · es ezist
edenben zerzeneíe · De ezth
mícoron eǵ eztendeíg tar-
-totta volna az oltaron eǵ
fabol alkototh zekrenben
Eǵzer hoǵ az apatur · es
mínd a baratoc veterńen
volnanac · es a veterńet
eno̗klenec / míndo̗no̗knec
latasara az oltarrol le zal-
-la · es nekík fey̋et hay̋ta
es az eǵhazbol elkimene
Meg remúle az apatur
az oltarhoz futa · es az
 
240r
zekrent híuon lele / El az
apača fey̋edelmho̗z mene ·
es ez dolgot minth lo̗th va-
-la nekí megmonda · es az
zízeknec tetemít melʼ copor-
-sobol kíuettek vala / v́gan
azonban meglelek · es ismeg
azont megkere / hoǵ a fo-
-gadast betelʼesetteneíe / foga-
-da hoǵ annal dragalatosbat
alkotna / soka kere / demaga
semmí ok alat megnem
ńerhete Eg nemínemú
zerzeto̗s ez zízeket naǵ
ay̋etatoson tízto̗lí vala · es
 
240v
naǵ edo̗sseggel zeretíuala
Eǵ napon latha eǵ mond-
-hatatlan naǵ zep zízet
mert az ído̗ben betegva-
-la íelo̗nnen · Es ha v́tet
esmerne kerdíuala e fra-
-ter čodaly̋auala ez zíznec
o̗ naǵ díčo̗seget · es azth
monǵavala hoǵ v́tet nē
esmerne / Monda · En va-
-ǵok eǵ az zízek ko̗zzúl / mel-
-ieket te ílʼen ígo̗n naǵh
zeretettel tíztelz / Es hoǵ te-
-neko̗d naǵ erdo̗m adas-
-sec / neko̗d ielo̗nem · es ha-
mi tízto̗ssego̗nkert napon-
 
241r
-keent tízen eǵ ezo̗rzo̗r valo
Iduezleǵ maríat · es Mí-
aty̋ankat olvasandaz / te
halalodnac ídey̋en minket
vígaztalodnac · es sego̗del-
-mednec o̗smerz · Tahat az
frater mível hamarab
ez y̋madsagot betelʼesete · ez
izene az apatur vtan / hoǵ
az ko̗zsego̗th o̗zue ǵo̗tene
Ime mícoron az apatur
v́tet mend az conventh-
-vel o̗zue zent kenettel
kenethnee A coor frater
kealtany̋a foga / mondvā
ffussatoc el ínneto̗n · es az
 
241v
zízeknec aǵǵatok helt · Ten
zoth az apatur kerdíuala
míth zolna / Az frater meg
íelo̗nte nekí az dolognac
zeret / Es mícoron o̗ nekí
az zízeknec ígeretít meg-
-monda / mínd elkítaka-
-rodanac · es eǵ keues el-
-mulvan be ío̗uenec · v́tet
vrban el ny̋ogotnac lelek ·
Ez írasnac ez vege
Díčertessec vr ísten
es az zíz ańa maría
 
242r
Zent Apalín azzonrol
Bvrgondía oluastatíc ez
ba vala eǵ kaz pelda
-dag no̗mo̗s embo̗r / Kínec
o̗ felesegeuel · es hazabe-
-lieckel eǵeto̗mbe naǵh
ay̋etatossaga vala a zent
apalín azzonhoz / vǵ hoǵ
míndo̗n eztendo̗ben naǵ
vendegsego̗t tenne az o̗
napy̋an Ez no̗mo̗s embo̗r
felesegenec mícoron el-
-ío̗tvolna az o̗ zilese Naǵ
kent zenvedvala / Vǵ hoǵ
ket fogat nekí ki kel vala
vontatni / Immar neǵed
 
242v
vttal / No mícoron ímmar
zúlnj kellene / el ío̗ue az
zent apalín azzon nap-
-ía / melʼ napot esmeg
naǵ ay̋etatossaggal íǵe-
-ko̗zíkvala zolgalní / hí-
-vogatvan zegeńo̗ket
íduo̗zítenc íesus crístos-
-nac · es az o̗ keǵo̗ssego̗s
zileíenec · es zent apalín
azzonnac zerelmeíert /
Mícoron el íutotvolna
a vendegsegnec napy̋a
Az azzoń allat v́no̗nma-
-ga zolgal vala a zegeńo̗k-
-nec / Vala o̗ nekí eǵh
 
243r
úste a túz fo̗lo̗t felfúggez-
-tven tely̋es hussal / To̗rte-
-nec hoǵ az aǵ ellenseg
o̗rdo̗g eǵ zarandoc kepe-
-be elío̗ue · es be keredzec / Mí-
-coron be bočattacvolna
a túzho̗z úle / olʼ melʼ ma-
-gat melegíttene / demaga
az azzońíallat míert ígo̗n
zolgalmatos vala a zege-
-ńo̗knec etelt zerezní / feley̋t-
-te eztendo̗s germo̗kčeíet
a túznel o̗rízetnekíl / hoǵ
az o̗rdo̗g azt latta volna
ragada a ǵermo̗ket · es az
 
243v
ústben vethe / holot legottan
apronked zakadoza · es el-
ozla / Ańńa kedeglen a soc
dolog ko̗zo̗t elfeletko̗zec a
ǵermo̗kro̗l / Annera hoǵ
mícoron a hust fel adna
az ústbo̗l / meglele a ǵer-
-mo̗kčenek o̗ tagaít / hol
vy̋at / hol kezet / hol labat /
Ezt latvan meg rettene · es
ezebe íutvan a germo̗k ·
el valtozeek mínt felholt
Annac vtanna ísmeg ero̗t
vo̗n / kí zedegete a ǵermo̗k-
-nec tagaít eǵ tízta ruhaba ·
es a míse mícoron megh
 
244r
vegezteto̗thvolna / felmene
títoc hazaban naǵ sírva
kealtvan vr ístenho̗z · es
zent apalín azzonhoz ·
monduan / O o̗ro̗k ísten
Immar latom / hoǵ mínd
ammít to̗ttem atte zerel-
-medert vtalatos teneko̗d
Maga ǵakorta hallottam
predícacíoba / valamít az
en<.>ím ko̗zzúl leg kíssebnec
to̗tteto̗c neko̗m to̗tteto̗c
Azert míre nem latod az-
-en mívelko̗deto̗met / Kíket
en to̗ttem atte tízto̗ssego̗dre
es zent apalín azzońera
O zent apalín azzoń / Im
 
244v
<mar latom > en sok eztendo̗-
-to̗lfogva atte ínnepo̗det
íllo̗ttem / zegeńo̗ket híttam ·
es nekík zolgaltam Nemde
ezee az en íutalmam Mí-
-coron ezt mondana az azz-
-ońíallat el alwek · es lata
latas zerent · zent Apalín
azzont ío̗uen <.> anǵaloc-
-cal naǵ zepseggel megh
-eko̗súlven / monduan o̗ne-
-kí Ne akar' ketsegbe esno̗d
Mert semmínemú ío nem
marad megfízetetlen Tug-
-ǵad hoǵ valamít to̗ttel
istennec bodog azzonnac / es
 
245r
enneko̗m zegeńo̗knec zol-
galvan neko̗m ígen kel-
-lemeto̗s · Azert valamít
kevanz adna vaǵon · es a
germo̗c meg lezen neko̗d
egesseggel · Az fog serest kít
zenvettel silesedcoron fogat
kí vontatvan / touabba nē
zenvedo̗d / sem te / sem eǵeb / sem
<..> azoc kík ístennec zerete-
-tíert / Ańńanac tízto̗ssegeret
es en halalomnac emleko̗-
-zetíert en vígílíamat bo̗y̋-
-to̗lí · es en napomat v́dlj
Istent bodog azzont · es
engo̗met foga / Auaǵ fey̋e
 
245v
fay̋asaba hamarsaggal
valo segedsegnec esmery̋en
Ez meg leven felserkene · es
o̗ ǵermeket egessegbe lele
es v́no̗mmagat míndo̗n
fay̋dalm nekil / Melʼ dolgot
míndo̗nnec hírdetenec · es
v́ vraual hazabelíekkel
eǵeto̗mbe o̗ ínnepet míg
ele megv́dle / Es kik acar-
-tac ílleni meg ielo̗nte /
Azert zolgaly̋onc zent
apalin azzonnac / hoǵ o̗
erdemenec míatta fog
seresto̗l / fo̗ seresto̗l · es min-
 
246r
-do̗n haborusagtol testíto̗l ·
es lelkíto̗l meg zabadulʼonc
es az o̗ro̗k o̗ro̗mbe felma-
-gaztassonc / Melʼ bodogsag-
-ba mínket víǵen aty̋a
fy̋v · es zentlelo̗c Amen Ith
kezdetíc zent Apalín
Sent Apa azzonnac o̗ eletí
lín azzon vala čazarí
nemzetbo̗l · ky̋nec atty̋a
mondatícvala Eusebíos-
-nac · go̗ro̗go̗knec čazara
Es bíry̋a vala čazarí zekít
Alexandría neẃ varosba
kí veue íerusalembelí
keralʼ leańat hozzoy̋a · ky̋-
 
246v
-nec vala neue leonía · Kíto̗l
zúle zent apalín azzont / kí
mícoron zúleto̗t volna ~
Adatek eǵ kereztʼen no̗mo̗s
azzonnac / kí o̗ vele day̋cal-
-kodnec · es o̗ vele bannec · kí
v́tet nem čak test zerent
de meeg ío erko̗lčben · es
kereztʼen hítben v́tet neue-
-líuala · No mícoron ím-
-mar neueko̗dnec e zent
azzon / zepseggel felúlmul-
-íavala mínd az orzagbelí
zízeket / Latvan atty̋a az o̗
zepseget / hoǵ mindo̗n zo̗-
-mo̗knec kellemeto̗s · es
 
247r
ǵeńerúsego̗s az o̗ leańanac
tekentetj · es zepsege / Vegeze
arra az o̗ gondolattʼat / hoǵ
v́tet tartana eǵ magas
toromban · No mícoron ez
meglo̗tvolna / Ada o̗ nekí
kí v́tet o̗rízne eǵ ven em-
-bert Collidrían neuút / kí
íamborsaggal · es bo̗lčeseg
-gel eǵebeket felúl mulva-
-la · es kezde taníttani zent
apalín azzont filosofíara
Az az / bo̗lčesegre · es level
zerzesre / Melʼ tanosagba
hamar ído̗n annera haz-
-nala / Hog go̗ro̗g orzagba
 
247v
nem vala hozzaía hasonla-
tos / demaga o̗ íǵeko̗zik va-
-la íncab a híttre kít vo̗t-
-vala a day̋catol / kí nekíl
lehetetlen ístennec kelleme-
-to̗s lení / Annac okaert / el
haǵa a felúl mondot tudo
-mańokat / Mert e velagj
tudomanban čak hítsag
leletíc / Míkeppen Ieremías
profeta tanít / monduan /
Ne akary̋atoc a poganok-
-nac vtaít megtanulní
Mert az o̗ to̗rueno̗k hítsa-
-goc Annac okaert ez velagj
248r
tudomańokat meghaǵa
Es kezde olvasní a kerezt-
-íeńo̗knec ko̗ńuo̗ket / kík-
-belo̗l a híto̗t míndo̗n meg-
-tanulhattʼa / Mert tuǵǵa va-
la / hoǵ istennec orzaga vol-
-na az ígaz hítben / nem ez-
velagi tudomanocban · sem
veteko̗deso̗kben leletnec · Mí-
-keppen a to̗rueń ko̗ń tart-
-ia · No azert míkoron o̗
lelkeben felmagaztatot vol-
na kereztʼen hitben · es ío-
zagos mívelko̗detnec mí-
-atta / kíuúl test zerent · es
ńelveuel ko̗ńo̗rge o̗ mesto̗-
 
248r
-renek / hoǵ hadna v́tet
a kerezty̋en hítben elní
Meg engedven Ez bodogsa
-gos zíz legottan o̗ arańas
aztalat / ki vala dragala-
-tos ko̗ueckel meg eko̗sit-
-ven / Arańas ruhaít dra-
-galatos ǵo̗ngo̗ckel fúzven
Fey̋enec dragalatos coro-
-naíat / o̗ naǵ dragalatos
o̗uít · es eǵeb dragalatos
o̗lto̗zetít el to̗re · es zegeńo̗k-
-nec ozta / V́no̗mmaga
kedeglen o̗lto̗zec ala valo
ruhaba / Mert olvastaua-
-la vronknac mondasat
249r
kí vǵmond / Ne akary̋atoc
kenčezní magatoknac ken-
-četh fo̗ldo̗n / holot az vruoc
kí assaac · es el vrozzaac · de
kenčezy̋eto̗c magatoknac
kenčo̗t meńorzagba Soc
ido̗ el mulvan meg hallac
o̗ atty̋afíaí hoǵ elhanta vol-
na ruhaít · es megmondac
o̗ ańńoknac Ennec vtan-
-na akara ańńa meglatnj
v́tet · es vǵ lele ammíth
halottavala alazatos ru-
-haba / Mícoron erro̗l āńa
ígo̗n feddene / monda o̗
ańńanac Ammíro̗l te en-
 
249v
-go̗met feddez ío helre to̗ttem
Azert hoǵ ely̋ec velo̗c mí-
-coron ídeíe lezo̗n · Annac vtā-
-na monda o̗ ańńanac
Ańa / ha az vr íesus crístos-
-ban hy̋endez ky̋nek nem
enímet de o̗uet attam az
zegeńo̗knec / Kíben enes hí-
-zo̗c / meg heruattatlan co-
-ronaval coronaztatol az
o̗ro̗k eletben / hoǵ ezt hal-
-lotta volna az o̗ ańńa / kí-
-mene o̗ to̗le · Annac vtan-
-na az o̗ zolgaí tíz no̗mo̗s
zíz / Kiket zerzo̗tvala nekí
o̗ attʼa labaihoz esenec · sír-
 
250r
-van · es keruen v́tet hoǵ ez
ígeket esmeg niegmondana
o̗ elo̗ttec · Mícoron megmon-
-dotta volna o̗ elo̗tto̗c / legottan
mínd cristosba húnec Es ez
megleven hog kíment vol-
-na o̗ ańńa / meg hozza ío̗ue
hiuolkodo leańockal · es kí-
-lo̗mb kílo̗mb vicsag teuo̗c-
-kel / Aley̋tvan hoǵ ezo̗ckel
meg engeztelne az o̗ leańat
De azocat mínd megvtala
zent Apalín azzon · es le ter-
-depo̗lven · es meńbe kezeít
fel emelven y̋madsagot te-
-zo̗n vala / monduan · Vram
 
250v
Iesus crístus zabadíč meg
engo̗met ez ído̗ben / kíben
díčero̗m atte zent neue-
-deth en zíuemnec bodog-
-sagaual · es zamnal orgo-
-nasaval / hoǵ ezt latta
-volna az o̗ ańńa / esmeg
ígo̗n kezde v́tet feddení
Es az ellen ezt monda
o̗ nekí Ańa heaba mvn-
-kalkodol / mert atte beze-
-do̗d nem haznalatosb az
zelnel · es feńey̋teko̗d az
eso̗nel / de az en elmem
meg vaǵon ero̗súlven
 
251r
az ero̗s ko̗ zíklan / Kí a
crístus íesus · es en ísteno̗m
Latvan ańńa az o̗ lea-
-ńanac kemenseget · At-
-íanac meg íelo̗nte / kí
ellensegíuel / Az az Erme-
-ńo̗kkel tíz eztendeíg hada-
-kozotvala / es accoron
ío̗t vala haza / hozza me-
-ne · es hoǵ latta volna
o̗ orčaíat meg hervad-
-van · es hítvan ruhaba
o̗lto̗zuen / monda o̗ nekí
O en zíuemnec eǵǵetlen
eǵ vígasaga / Auaǵ nem
 
251v
tudod / hoǵ a iesost kít te
istennec y̋macz / a sidoc
o̗ gonossagaert megfezítto̗t-
-teek Ez ellen monda zent
Apalín azzoń · ha ístennec
malazty̋at esmerned · sem-
-míkeppen ílʼeth nem mer-
-nel mondanod / mert
tudnad hoǵ a íesus ís-
-tennec ígaz fia / Kí nem
az o̗ by̋neíert / de ammú
by̋no̗nkert zenvede a ke-
-reztfan a kent / hoǵ ezt
hallottavolna az o̗ atty̋a
Haragra índultateek · es
 
252r
leańat meg to̗mlo̗cztete
Hoǵ v́tet a retteneto̗sseg-
-gel íncab megteríthhet-
-ne / De zent Apalín azzoń
cristosnac íeǵo̗se a rette-
-neto̗ssegto̗l megnem fe-
-lelmec / sem hízo̗lko̗do̗
bezed míath megnem
čalateek · Holvalra íut-
-van kezo̗n ragada v́tet ·
es a hítvan ruhat o̗ ro-
-la le zaggata · es v́tet ara-
-ńas ruhaba o̗lto̗ztethe ·
es fey̋ere draga no̗mo̗s
coronat to̗n· es ekkeppen
 
252v
fel o̗lto̗ztetven Iouísnac
templomba víue / hol
mícoron a templom ko̗ze-
-po̗t volna · Istennec anǵa-
-la meg ielo̗nec o̗ nekí eǵ
y̋fÿvnac zo̗melʼeben / kínec
iob kezeben vala zent ke-
-reztnec íeǵe · es a bal keze-
-ben eǵ zo̗ld palma aag
kí monda o̗ nekí · Bator leǵ
es ero̗s / mert tuǵǵad hoǵ
e kereztnec íeǵe alat eke-
-súlteto̗lmeg a martírom-
-sagnac palmaíaval / De
az anǵalt senkí nem lata
hanem čak v́no̗mmaga
 
253r
Annak vtanna monda
atty̋a o̗nekí · En zíuemnek
eǵ vígasaga aldoz'al az ís-
-teno̗knec · Ez ellen felele ·
es monda · Elo̗ aldozattal
attam magamat ístennek
en Vram íesus crístosnac
kevanvan hoǵ thees megh
zo̗nnel atte balgatagsagod
-bol · es meg esmerned az
ígaz ístent · es az ígaz hít-
-re ternel · No mícoron
ezt mondotta volna / A fo̗ld-
-re le eseek · es ekkeppenva-
-lo y̋madsagot to̗n / monduā /
O en vram ísten · te benned
 
253v
híuo̗knec íduo̗ssege · es re-
-mensege / ted semmie e bal-
-vant / hoǵ esmery̋ekmeg
kík azt y̋madǵac / hoǵ ten-
-no̗nmagad vaǵ a bizoń
isten · es nalad nekíl eǵeb
nínčen / Melʼ Imadsag el
-vegezuen / meńbelo̗l vella-
-mas zalla · es a balvant
elto̗re / Auaǵ semmíe teve
es a kík kíúúl alnak vala
hamua lo̗nec · Mícoron ezt
lattavolna az o̗ attʼa · ha-
-ragy̋aban haǵa / hoǵ ez zízet
a varos ko̗zepo̗t ozlophoz
ko̗to̗znec · es vezzo̗kkel · es
ostorokkal vernec · Tagy̋at
 
254r
vas gerebennel zaggatnac
Demaga mícoron e keno-
-kat zenvedne / vronc íesus
meg íelo̗nec o̗ nekí naǵ
soksagu anǵalokcal / es zizek-
-kel / mondvan · Esmery̋edmeg
zíz atte tero̗mto̗det / kíert
viaskodol / Alhatatos leǵ
mert meeg to̗bbet kel
en nevembe zenvedno̗d
A hohero̗k ez zo halvan hoǵ
senkít nem latnanac / mīd
elfutanac · Az vtan ístennec
anǵalj ío̗uenek o̗ hozza ·
es meg vígaztac v́tet · es
meg oldozuan / zabadon
elbočatac íarni · No hog
 
254v
ezt attʼa hallottavolna / hoz-
-ia híuata a dolgosokat
es parančola nekíc / hoǵ
ńelvet kímessec hoǵ cris-
-tost touabba semmikep-
-pen ne valhassa · fúleth
forro onnal be tolčeek
zo̗meít aǵabol kí vay̋aak
fogait vero̗uel kí very̋ek
No mícoron e kenokat
zenvedne Istení zozat ío̗ue-
-ki ez zíznek zaíabol Mond-
-van vram iesus cristus
ez ay̋andekockal ay̋ande-
-cozom te felsego̗det · zo̗me-
-ímmel / fogaímmal · es
 
255r
fúley̋mmel / kít mínd zer-
-zo̗t en bennem atte zent
iogod / Es kerlek hoǵ ha
valakí en kenvallasom
-rol meg emleko̗znec · o̗r-
-venǵenec en tagomban
egessegnec míatta Es
zozat ío̗ue o̗ hoz'a · mond-
-van / Tuǵǵad en zereto̗m
hoǵ valamit kertel · meg-
vaǵon advan / Ez zo betel-
-ieso̗duen · Io̗uenec anǵa-
-loc · es megvígaztac v́tet
Ez megleven az o̗ atty̋a
esmeg a setet to̗mlo̗czbe
vettete v́tet Inčelko̗dven
 
255v
mínemẃ keǵo̗tlensego̗ckel
megteríthetne leańat /
No masnapon monda
nekí / Auaǵ az en istenō̗-
-nec aǵ to̗my̋ent Auaǵ olʼ
naǵ kent zenveǵ / Kíth
ínǵen sem velhetnel
Ez ellen monda batorsag-
-gal · es felem nekíl Az en
vram íesus crístosnac
attam enno̗m magamat
rego̗n / Hoǵ ezt hallotta-
-volna az o̗ atty̋a / míkep-
-pen meg dúhút / Kezde
haýat zaggatní · es a
 
256r
varos ko̗zepo̗t thetete naǵ
túzet · es az o̗ leańat meg-
-ko̗to̗zuen mínd ruhastol
a túzbe vettethee Es a túz
legottan meg alveek / hon-
-nan serelm nekíl · kiío̗ue
Latvan ezt az o̗ attʼa vy̋on-
-nan megko̗to̗ztethe v́tet
es a varos zerte taníttat-
-lan lovackal hordoztat-
-ía vala / Parančolvan
azoknak kík a lovon va-
-lanac hoǵ ńomottatnac
v́tet / Demaga nem kesek
az ísteni bozzu allas Eǵ-
 
256v
-ǵík a louac ko̗zzúl kiík zent
Apalín azzont hordozy̋ac
-vala vǵ ruga az o̗ attʼac
hoǵ ottan meg hala · Dema-
-ga / az o̗ ańńa fíaual eǵe-
-to̗mben e zent zíznec eleíbe
mene · es sirua keríkvala
hoǵ attʼanac feltamadasa-
-ert crístosnac y̋madsagot
tenne · Es zent apalín azzoń
affo̗ldre le esek / le terdeppo̗l-
<...> ven y̋mada vr ístent ·
es az o̗ y̋madsagaual az
o̗ attʼat feltamazta / Ki leg-
-ottan hírdetni kezde crístos-
-nac o̗ hítít · Es ez halvan
 
257r
kík oth valanac / Legottan
mínd ístenho̗z terenec / Es
naǵ soc ezo̗r embo̗ro̗c zent
leoninos paptol kereztse-
-go̗t vo̗nec · Az lo kedeglen
kí zent Apalín azzonnac
attʼat meg o̗lte vala em-
-bo̗rí keppen zolvala ~
monduan / Bodog vaǵ
Apalín · es bodogoc mínd
azoc / Kík te míattad crís-
-tosba híttec · No mícoron
Decíus čazar meghallot-
-ta volna / hoǵ eusebíus
čazar kerezty̋enne lo̗tvol-
 
257v
-na Io̗ue romabol alex-
-andríaba / Kít mícoron
meg volna · eusebíoson
naǵ kenokat thetete
es annac vtanna feíet
vethethe / Annac vtanna
zent Apalín azzont keth
kerek ko̗zze elo̗s zegekkel
rakva / kíket víz hay̋tva-
-la naǵ sebo̗sseggel vette-
-the · es ígo̗n ǵo̗ttrete / Dema-
-ga e bodog zíz serelm ne-
-kíl marada · Ezt latvan
mínd azoc kíc oth va-
-lanac crístosba húnec
 
258r
Decíus kedeglen az soc zen-
-to̗k meg o̗leseíert ammeń
go̗rgo̗ meg úte · es meghala
Az vtan a go̗ro̗go̗knec elo̗t-
-tec íaro lo̗n talior / kí
keresívala zent Apalín
azzont · No mícoron a va-
-rosnac hostattʼa elo̗th Alex-
-andríaba elo̗l talalta vol-
-na / legottan megvacula
mínd seregeuel o̗zue · Ez
leven kealtaní kezdenec
az zízhez / kikert le terdepo̗l-
-ven y̋madsagot to̗n vr
ístenhez · es legottan zo̗mo̗c
 
258v
velaga meg adateek · De
ezo̗c elfeley̋teek ay̋o tetelt
halalatlansagoknac míat-
-ta · es az o̗ talpat elo̗s vas
zegekkel be verek · es az v́
ńakara eǵ naǵ saag fo̗-
-venth ko̗tenec · es a varos
zerte ekkeppen haram ora-
-íglan tazígalac · es íarta-
-tac / No mícoron ímmar
neǵed horara fordultvol-
-na / A varos k o̗zepo̗th
meg nílec a fo̗ld · es talíor
čazar el ńele mínd az o̗
 
259r
sereghíuel / Annac vtan-
-na istennec anǵala ío̗ue
eǵ ífy̋v zemelʼbe · megzaba-
-díta v́tet a fo̗uennec o̗
nehessegeto̗l · es a vas ze-
-geket kí zede o̗ talpaíbol ·
es meg vígazta o̗ sebeít
Ezt latvan a serego̗k
mínd cristosba húnec /
Touabba mícoron talíor
el sily̋etvolna / Vtanna az
čazarsag zalla Numera
-ríosra / Kí akara buzzut
allaní talíornac halala-
 
259v
-rol / kí vala v́ nekí attʼafía
Auaǵ rokonsaga · <erćbelo̗l>
Harom túzes o̗kro̗t čenalta-
-ta · es zent Apalín azzont
bele vettete / De legottan mín-
-do̗n hewsege el alveek · es a
harmad o̗ko̗r kíbe vala
ez zent zíz / čoda keppen
ínganí kezde · es kette re-
-pedven v́ nekí capvth
ada kí ío̗ní Ez čoda latvan
tíz ezo̗r embo̗r hún crístosba
Annac vtanna Numera-
-ríos čazar fey̋e befaggat-
 
260r
-van zo̗rńú halallal hala
Az vtan emeltetheek az
čazarsagba Torquínos
kí cristosnac o̗ íeǵo̗set vas
lanczokkal megko̗to̗ztethee
es eǵ magas fara labbal
felfúggeztethe · es fo̗vel ala
hoǵ túznec míatta v́tet
el vegezne / De ístennec an-
-ǵala ezo̗kbo̗l v́tet megh
-zabadíta / Ezt latvan tor-
-quínos / mínd nepevel
fel veue az ígaz hito̗t Míco-
-ron ezt hallottavolna Obso-

260v
-nor Persay̋ keralʼ / Oda
ío̗ue naǵ ero̗vel · es Alex-
-andríat meg zalla · es
megveue mínd nepeuel
eǵeto̗mbe · es megko̗to̗zven
torquínost · es a to̗mlo̗cz-
-be vettete · Parančolvan
hoǵ v́tet ero̗ssen tartanac
Zent Apalín azzont ke-
-deglen mícoron túzzel
vizzel vassal ćohoccal
ko̗veckel / onnal / feńo̗
zvrokcal / fa eńo̗uel / ken-
-ko̗vel / Olay̋al · es vas
 
261r
gerebenńel ígo̗n ǵo̗ttret-
-tevolna Istennec anǵala
ezo̗cbo̗l mínd kí mente v́tet
Vǵhoǵ / semmínemú ken
vallasnac míatta meg-
-nem ǵo̗zteteek / Annac oca-
-ert parančola hoǵ el vag-
-íac ńakat / Annac vtan-
-na mícoron íutotvolna
o̗ ken vallasanac helere ·
ko̗uete eǵ keues ído̗t / auaǵ
haladekot / Es ekkeppen va-
-lo y̋madsagot to̗n O zizek-
-nec eko̗ssege · es keǵo̗ssege
 
261v
Vram íesus crístus / kí en-
-go̗met meltataal Iolle-
-het meltatlant atte zent
neuednec esmeretíre hí-
-nod · hoǵ engo̗met tennel
tízta aldozatta / Ma ne-
-ko̗d ay̋anlom en lelko̗met
ko̗ńo̗ro̗gven alazatossag-
-gal / hoǵ valakíc az en ke-
-nomrol megh emleko̗znec
Azokat míndo̗nnemú testí
es lelkí vezedemto̗l megh
o̗rízzed · By̋no̗ket keǵelmes-
-seggel megbočassad / buy̋a-
-sagnac índulasaath o̗ ben-
 
262r
-no̗d meg olčad / Vtolso ze-
-gensego̗t · es hertelen ha-
-IaIt nekío̗c latní ne aǵ
Azzońíallatokat / kík ǵer-
-mo̗k zilesben ǵo̗ttro̗dnenec
a magzat advan v́ket
megvigaztaly̋ad · es hala-
-loknac ídey̋en keǵo̗sseggel
nekíc meg ielo̗ńńeel · es
velo̗c leeǵ / Es halaloknac
vtanna teǵ írgalmat
o̗ velo̗c / hoǵ te veled víga-
-dozzanac o̗ro̗cke · Ez y̋mad-
-sag megvegezuen / zozat
ío̗ue meńbo̗l o̗ hozzaía
 
262v
Monduan Io̗y̋el en zereto̗m
veǵed a coronat kí tene-
-ko̗d o̗ro̗cke megvaǵon
zerezuen · Tudvan bizon-
-saggal hoǵ te míndo̗n
kereso̗dben meg halgattat-
-taal · Ez megleven a fo̗ld-
-re le hay̋la · es a ńak va-
-go fel veue az o̗ toret · es
eǵ vagassal el vaga ńa-
-kath · Annac vtanna az
o̗ teste olʼ no̗mo̗s íllatu lo̗n
hoǵ míndo̗ncoron betego̗c
vakoc · es siketo̗c / santac ·
es nemac míndo̗n ńaua-
 
263r
-lʼaíocbol megzabadulnac-
-vala · Ez zent azzoń zen-
-vede martíromsagoth
o̗th zaz harom eztendo̗be
Amen It kezdetíc zent
Aduíga azzon elete
HAduíga · vala Slesíanac
Craconac · es mínd
lenǵel orzagnac her-
-cegne azzońa Es olʼ keǵes
es írgalmas azzoń vala
hoǵ valahol íar vala /
acar varosba / akar fa-
-luba · míndenúth betego̗t ·
es koort kerdo̗z vala · leg-
 
263v
-ottan mínt haly̋a vala
zereteto̗st meglatogattʼa-
-vala · es v́tet meg vígaz-
-taly̋avala / míkent ańa
fiat · auaǵ leańat · Ennec
fo̗lo̗tte míndenút to̗mlo̗cz-
-be fekú foglʼocat naǵh
zeretettel latogatvala /
Mínth ay̋o azzonrol
íras olvastatíc íǵ / hoǵ
íelo̗s końhaíavala / elese-
-go̗t ruhazatot / ǵorty̋acat
a to̗mlo̗czbeliekhez zol-
-galtat vala / hoǵ hídegseg-
 
264r
-to̗l v́ket eltauoztatna /
Ennec vtanna / es fo̗lo̗tte
halalra valokat kíket
ero̗z vala mícoron vra
herczeg mísero̗l / auaǵ
večerńero̗l kí ío̗vala · ter-
-dre esven ruhaíat meg-
-fogy̋auala · es o̗ esedo̗zese-
-nec míatta v́ket kízaba-
-díttʼa vala / Vamok · es adoc
kík v́tet ílletícvala / naǵ
haǵomast tezo̗n vala / Kít
eǵǵíc Caplana latvan
naǵ fel zoval o̗ nekí azt
 
264v
monda · Te azzońom ad-
-deg · es engecz e porok-
-nac hoǵ mí kíc te zol-
-gaíd vaǵonc semmí nē
kezd lenní · Es ay̋o azzoń
naǵ keǵo̗sen nekí felele
es íǵ monda Oh vram
melʼet te mondaz Isten o̗
íauíval mínket megla-
-tando lezen · Alamisnac-
-hoz olʼ ígo̗n iǵeko̗zík vala
Hoǵ micoron eǵzer íelo̗s
oltara elo̗th ki Camora-
-íaba vala rakvan / Imad-
 
265r
-kozní kezdo̗tvolna · es az
y̋madsagoknac ay̋etatos-
-sagatol naǵ ídeíg el nem
tauozneec · Az alamísnara
zoctatot zegeńi kík vala-
-nac / naǵ zoval kealth-
-nak vala / mondvan ezt ·
Ammú azzońonc el eńezo̗t
mí elo̗tto̗nc / naǵ ído̗ va-
-ǵon / megsem adot ala-
-mísnat · Ezt halvan eǵh
Apaczy̋a azzoń hoz'a beme-
-ne · Es mícoron az zegeńo̗c-
-nec zauokat nekí meg-
-mondotta volna / Legottan
 
265v
monda / Ved fel a pohart
kí nekí zokot vala mínden-
-coron penzel tely̋es allaní
Víǵed kí · es ozy̋ad a zege-
-no̗knec míkent ísten ma-
-lazty̋at atta · Ezt tezíuala
mícoron ay̋etatossagban
foglaltatícvala · es o̗m ma-
-ga kí nem mehetvala ~
Mícoron kedeglen o̗mma-
-ga kí meǵo̗n vala / o̗nno̗n
kezeuel naǵ bewsego̗s ala-
-misnac tezo̗n vala Es olʼ
naǵ keǵo̗s azzoń vala
hoǵ ha čak eǵ keńere
Auaǵ eǵ tíkmońa volthes
 
266r
ottan a zegeńo̗kkel ko̗zlí-
-vala · es a melʼ zegeńo̗ket
nala tart vala / tulay̋don
o̗ kezey̋uel le terdepo̗lven
eledeld nekík zolgaltath-
-vala · es az o̗ labokath
mínd megmossa vala · es
oztan megbekelgetíuala
Ennec fo̗lo̗tte pocclosok-
-nac socassagat eztendo̗nc-
-keenth eledellel segetíuala
Ehsegnec ídey̋en naǵ ala-
-misnat tezo̗n vala · Eǵ
faluy̋aba nekí naǵ soc
zantasa vala · es mínd
az soksagu gabnat ze-
 
266v
-geńo̗knec ozttʼa vala / Vǵ es
mondatíc hoǵ varoso-
-kon megkealttattʼa vala
hoǵ valaky̋nec zíksege vol-
-na / oda menne · es maga-
-nac zíksege zerent elesth
venne / Micoron a gabona
megfoǵatkozotvolna husth
say̋toth · es hay̋t oztvala /
o̗zueǵo̗knec· es aruaknac
anńoc vala · es herczeg elo̗t
íǵeket viselíuala Soc zí-
-zeket ǵonǵa ala vezo̗n
-vala · es nemelʼeket apa-
časagra / nemely̋eket
 
267r
hazassagra advala / husth
es halath ǵeńerúseggel fo̗-
-zeth vala · es zegeńo̗knec
kúldíuala Es a zegeńo̗c
anńokkeppen tartty̋ak vala
es v́tet ko̗uetícvala / Mert
valakí to̗le mít keer va-
-la / híuon senkít nem bo-
-čatvala / Mínd mene
ío̗uedelme nekí vala cla-
-strombelíeknec / es zegeńo̗c
-nec ozttʼavala / čak ru-
-hazattra · es eledelre valoot
nala benne megtartva-
-la · Es ilʼ naǵ ay̋etatos az-
 
267v
-zoń vala / hoǵ hovaltolfog-
-va delíglen az zent eǵhaz-
-tol el nem tauozícvala
A zent · ay̋etatossaghoz olʼ
ígo̗n zerko̗zo̗t vala · es
vrat annera engeztelte-
vala / hoǵ harmícz ezten-
-deíglen a hazassagnac
aǵatol valaztvan volta-
-nac · Es eresb eleto̗th ví-
-sel vala míndo̗n clau-
-strombelíeknel · Elo̗zer eb-
-ben / hoǵ míndo̗n napon
bo̗y̋to̗l vala / íelo̗s ínnepo̗c-
-to̗l megvalvan / kíkre ·
 
268r
Confessorí · es vra herceg
íntícvala kethzer enníe
Iollehet husth · es halath
ǵeńerúseggel čenatakat
aztalara zolgaltathnac-
-vala / Demaga azokat
megnem ezíuala hanem
zegeńo̗knec kúldíuala ·
es maganac ko̗z halath ·
es kapoztath fo̗zettetva-
-la / Itala fo̗th viz vala
es seer / Bort čac ielo̗s
ínnepeken ízícvala / Ví-
-gílíakat nem čak apo-
-stolokeet / de míndo̗n
 
268v
zento̗knec / kíknec fo̗lden
nap'oc íllo̗ · vízzel · es kí-
-nerrel bo̗y̋to̗líuala · Ezt
tezíuala míndo̗n canto-
-rokon / Míndo̗n aduent-
-be · es míndo̗n bo̗y̋tben
Annac vtannac eǵeb soc
napokon es / Vǵhoǵh /
Míndo̗no̗k čadalcodnac-
-vala ray̋ta · Eleǵ keńe-
-ret ezík vala · es a fey̋eret
zegeńo̗knec kúldíuala
Nem čak bo̗y̋to̗kkel · De
eǵeb ǵo̗ttrelmekelees testet
o̗ztho̗uerítíuala / Lo zo̗rbo̗l
 
269r
čenalt cílícíomot olʼ soka-
-íg el visel vala / hoǵ o̗ ray̋ta
lo̗th sebo̗c vǵan meg eve-
-so̗dnec vala / es evel folnac-
-vala / Zolgalo leańaual
magat annera ostoroztat-
-íavala / hoǵ a lean ma-
-gat ígo̗n sírattʼavala Iesus
Adviga azzoń kerdíuala
míert o̗ sirna· es a lean
felelt vala / monduan / hoǵ
ne siry̋ac / ha enneko̗m
annera kel embo̗rt ver-
-no̗m · hoǵ a veer testeth
ko̗rńúl foly̋a / Míert az
 
269v
hoǵ ray̋ta to̗bbet nem
latoc čonthnal · es bo̗rnel ·
Veterne coron capolnaía-
-ban meǵen vala · es olʼ ero̗s-
 -sen magat ostorozy̋a vala
hoǵ az o̗ vere a fo̗ldre
čorogvala · es a fo̗lden meg-
tettetícvala · zo̗netlen · es
mezítelen labbal mínd
telben / mínd ńarba · es
míndo̗n ero̗s ído̗kben ek-
-keppen íar vala / labí o̗lto̗-
-zeto̗th čak accoron vezo̗n-
-vala fel / mícoron píspo̗-
-ko̗knec / papoknac · es ba-
 
270r
-ratoknac eley̋cben meǵen-
-vala / es a laba ńoma
to̗res mía verrel tettetíc-
-vala Soha subat · es eǵeb-
-nemú bo̗rrel čenalt ru-
-hath nem viselt akar melʼ
naǵ hídegvolt · es čak eǵ
zokńaba · es eǵh ko̗z palast-
-ba íar vala · Es mínd
enne mvnkara testenec
semmi ǵeńerúsego̗t nē
tezo̗n vala / Iollehet o̗ aǵa
no̗mo̗ssen meg čenalta-
-tícvala / Demaga mezí-
-telen dezkan ńugozícva-
270v
-la / Soha semmí korsagaba
pípparnara nem fekzíc-
-vala / Míndo̗n míset ve-
-gíg hal vala / es azokat
ígo̗n zeretíuala kík mí-
-set halgatnak vala Soha
az zent eǵhazba le nem úl-
-vala / hanem míndenco-
-ron terdo̗n · es labon y̋mad-
-kozíkvala Sonha sem hoba
sem eso̗ben / sem saarba
megnem tarthhattʼac va-
la / hoǵ mezít lab zent-
eǵhazhoz ey̋el nappal
nem folʼamot volna / Olʼ
 
271r
naǵ ay̋etatos vala / Hoǵ
mícoron zent miset hal-
-gatvala / magat nem
thúrhetíuala iiaǵ síras-
-tol · es a sírasba valo ze-
-pegest · es fohazkodasokat
tezen vala / Oltarí zenth-
-seghez annera sebhetíc va-
-la / hoǵ mícoron ístennec
testeuel eǵǵesíl vala / naǵ
sirassal megh o̗tletíkvala
Soha y̋madsagtol síram-
nekíl el nem meǵen vala
Oh kí naǵ bodog azzoń-
-vala ez / hoǵ ki eǵebeknekes
 
271v
íduessego̗kro̗l íelo̗s gondot
viselvala · Nekí íelo̗s zer-
-zo̗th zolgaloy̋a vala / hoǵ
kí embo̗ro̗ket ǵonasra ínt-
-vala · Eǵ nemínemú az-
-zońallatoth kí y̋madsagot
nem tud vala / tíz hetben
naǵ zeretettel ístení y̋mad-
-sagra taney̋tha Embo̗rí
allatnak ereí fo̗lo̗t víǵaz-
-vala / Míndo̗n ey̋el ńugom
-nekíl y̋madcozícvala Am-
melʼ azzońoc nala valanac
valamícoron felkelnecvala
míndencoron y̋madkozuan
 
272r
lattʼacvala / Veterne vtan
soha nem alozícvala / ha-
-nem mínd naddelígh
y̋madkozíc vala / Vǵhoǵ ·
Naǵ terdepplesenec míat-
-ta vo̗lgec leznec vala · es
delnec vtanna eledelt vezen-
-vala / Ez az zent azzoń / hoǵ
ky̋nec zentseget es ay̋tatos-
-sagat istenseg halalanac
ídey̋en meg ielo̗nte / Mert
mícoron az zent zízek o̗
testenec mellette soltarth
olvasnanac / Olʼ naǵ ǵeńe-
-rúsego̗s íllath o̗thletec oth
 
272v
a helen / Kít soha nem er-
-zo̗tvolt embo̗rí allat an-
-nac elo̗tte / Es ekkeppen
crístosba ez no̗mo̗s azzoń
el ńugoueek / Kí masth
vralcodíc o̗ro̗kko̗l o̗ro̗kke
meńorzagnac bodogsaga
-ban Amen Vrnac Ne-
-vebe kezdetíc zent ador-
ían martírnac martírōsa-
ADory̋an vr istennec ga
zereto̗ zenti martí-
-romsagot zenvede max-
-ímíanos čazar míat
 
273r
Ez keppen / mícoron e fo̗líl
megmondot maximia-
-nos / Nícomedía neuú
varosba balvańoknac
aldoznec o̗ parančolattʼa-
-bol míndo̗nút kerestet-
-nec vala a kereztʼeno̗c
Níkík v́ket keresíc va-
-la kentol valo felto̗gbe
Níkíc penznec valo
o̗rúlto̗gben / Vǵhoǵ / zom-
-zed o̗ zomzegǵat/gazda
hazabelíeket a kenra
vonz'a vala / kík ko̗zo̗t
 
273v
ezo̗k míat harmícz har-
-man megfogattanac ·
es a keral eleíbe vítete-
-nec / Kíknec a keralʼ mon-
 -da · Nem hallottatokee
mínemú ken a kerezt-
-íeno̗k ellen zerzetteto̗t
Ky̋nec v́k mondanac
Hallottoc / de atte balga-
-tagsagos parančolatod
megmo̗uetto̗c / Ezo̗n a
keralʼ ígo̗n meg harag-
-veek / es parančola
hoǵ v́ket ńers ínak-
-kal vernec · es zaíokat
 
274r
ko̗uekkel · es meghalgat-
-van míndo̗níknec mon-
-dasat / v́ket meg vasazta-
-tha · es a to̗mlo̗czbe rekezte-
-thee / kíknec adory̋an al
-hatatossagokat ezebe veue
kí vala a vítezo̗c ko̗zo̗th
naǵob / Monda nekíc
kezerítlec títo̗ket attú ís-
-tento̗kre / hoǵ megmonǵa-
-toc enneko̗m mi leǵo̗n
az erdo̗m melʼet tú az
kenokert vartoc / Erre
megfelelenec a zento̗c
hoǵ zo̗m nem latta / sem
 
274v
fúl nem hallotta / sem em-
-bo̗rnec zíueben nem zallot
mít vr ísten meg zerzo̗t
az o̗ zereto̗y̋nec / Ezt halvan
Adory̋an ko̗zícbe mene · es
monda az vtanna va-
-loknac / zamlalʼatoc engo̗-
-methes ezo̗khez / mert enes
kereztʼen vaǵoc / hoǵ ezt
hallotta volna · a čazar · es
latna hoǵ nem akarna
aldozni a balvanoknac
Meg vasastata v́tet · es
a to̗mlo̗czbe vettete Ennec
vtanna az o̗ felesege Na-
 
275r
-talía meg halla / hoǵ vra
megto̗mlo̗czteto̗tvolna
Meg zakazta ruhaíat
sírvan · es naǵ ohay̋tvan
De mícoron megtutta vol-
-na hoǵ híteíert to̗mlo̗cez-
-teto̗tvolna meg · Naǵh
o̗ro̗mmel a to̗mlo̗czbe futa
es az o̗ vranac vasaít ·
es a to̗b zento̗knec čokol-
-gattʼa vala / mert v́es ke-
-reztʼen vala · De a haboru-
-sagnac okaert magat
megnem ielo̗ntíuala ~
Annac vtanna monda
275v
az o̗ vranac Bodog vaǵ
te en vram adory̋an / Mert
meglelted a kazdagsagokat
kíket atte zúleíd elhattac
kínekíl vay̋onní kezdnec
azoc kik mast sokat bírnac
Mícoron nem · lezen a keres-
-ko̗desnec ídeíe / sem a kúl-
-čen vetelnec / Mícoron sen-
-ki a kenbalol mast meg-
-nem zabadíthhat Sem
aty̋a fiat / sem ańa leańat
sem zolga vrat / sem barat
o̗ baratty̋at Sem a kazdag-
-sag o̗ vrat Ennec vtan-
 
276r
-na mícoron v́tet ínto̗tte-
-volna arra /hoǵ mínden-
-nemú e velagí díčo̗sego̗t
meg vtalna · baratít · es
zúleít meg vtalna · es
míndo̗nha o̗ zíueben meń-
-ben íǵeko̗znec / Monda o̗ne-
-kí zent Adory̋an Ereǵǵel
hugom · mert ammí ken-
-vallasonknak ídey̋en elhy̋-
-lac tego̗det / hoǵ lassad am-
-mú halalonkat · Ez meg-
-monduan Natalía az o̗
vrat ay̋anla az zento̗knec
hoǵ v́tet ero̗síttenec Auaǵ
 
276v
bíztatnac / Es e megmond-
-van elhazahoz mene ~
Annac vtanna mícoron
zent Adory̋an hallotta vol-
-na az o̗ ken vallasoknac
nap'at / el ío̗ue · es ay̋an-
-dekot ada az o̗rízo̗knec ·
es az zento̗ket kík o̗ vele
valanac kezessego̗n haǵa
es v́no̗m maga elmene
hazahoz natalíat el hy̋-
-nía Míkeppen o̗ nekí
hít zerent fogatta vala
hoǵ o̗ kenvallasoknac
ídey̋en oth lenne / No
 
277r
mícoron ímmar haza
menne / Lata v́tet eǵ ze-
-melʼ / kí legottan elfuta · es
natalíanac meg ízene
monduan / Adory̋an elza-
-badult / es ím hol ío̗ / hoǵ
ezt Natalía hallotta volna
Nem híue monduan / De
kí zabadította volna v́tet
kí a fogsagbol / Ne aǵǵa
isten enneko̗m azt / hoǵh
o̗ a fogsagbol kizabadul-
-íon · es a zento̗kto̗l elzakaǵ
-íon / Mícoron ezt monda-
-na · Io̗ue eǵ germo̗k azon
 
277v
haztol valo / Kí monda ne-
-kí / Bízoń ím hol ío̗ vram
elbočattac / Natalía azth
aley̋tta / hoǵ a martíromsag-
-tol valo felteben futotvolna
el / Igo̗n keseruen síra · Es
mícoron latta volna v́tet
felkele hamar · es o̗ elo̗tte
az ay̋toot be zarla · es monda
Eltauozzec en to̗lem akkí
ístento̗l el eso̗th · es ne to̗r-
-tenńec neko̗m zolní o̗ za-
-íaual / kiuel o̗ vrat meg-
-tagatta · Ennec vtanna
tekente o̗ vrara · monduā
O te ístentelen ńaualy̋as
 
278r
Kí kezerít<te>h tego̗det meg-
fogní ammít el nem tekel-
-hecz / kí valazta el tego̗det
az zento̗cto̗l / Auaǵ ki hítete
el tego̗det / hoǵ kí ternel a
bekesegnec ǵúleko̗zetíbo̗l
Mondmeg enneko̗m míre
futtal el minec elo̗tte a vía-
-dal lenne · es mínec elo̗tte
a kenth lathnad / Mikeppen
sebesey̋tettelmeg / hoǵ meeg
a ńil el sem zalaztatot Im
en čodalcodom vala ha is-
-tentelen nembo̗l · es egonoz
nemzetbelo̗l valakí ístennec
adatneec O enneko̗m bodog-
 
278v
-talannac · es ńaualʼasnac
Mít teǵec / Kí zerko̗ztem e
gonoz nembelího̗z / Nem lo̗n
engedven neko̗m hoǵ en eǵ
horaíglan valo ídeben
híuattatnam · martír fele-
-segenec / de íncab monda-
-tom hite zego̗t felesegenec
Eǵ keuesse lo̗n neko̗m ví-
-gasagom / de Ime ímmar
holtíg valo keserúsego̗m
es zeǵensego̗m vaǵon Ezt
halgatvan zent Adory̋an
ígo̗n o̗rúl vala / čodalcod-
-van ez no̗mo̗s zepsego̗s
ífy̋v azzońíallatnac o̗ beze-
 
279r
-den / Kít vo̗tvala haras-
-sagra annac elo̗tte čak
tizen neǵ houal / hōnan
tudna e keppen zolni ~
O̗ro̗mest halgattʼa vala o̗
bezedet / mert ebbelo̗l ger-
-íedeto̗s lezo̗n vala a mar-
-tíromsagra / de mícoron
latna v́tet hog ígo̗n keser-
-gene / monda o̗ neki Nisd-
-meg neko̗m azzońom
natalia az ay̋tot / Mert
nem a martíromsag elo̗l
futtam el / ammínt te aley̋-
-tod / de hoǵ tego̗det ammí-
-keppen fogadam elhy̋alac
 
279v
Natalia meg sem hízen-
-vala o̗ neki / monduan /
Lassatoc míkeppen čalo-
-gath engo̗met e híte zego̗t
Mikeppen hazudoz am-
-mas Iudas ffussel te ńa-
-valy̋as en to̗lem / mert
en magamat may̋d meg
o̗lo̗m / hoǵ meg elego̗ggel
ímmar No mícoron kes-
-neek natalía nekí megh-
nitní az ay̋toot / Monda /
Sy̋es nisdmeg / mert el
meǵo̗c · es touabba engo̗-
-met nem lacz / es annac
vtanna sírz / hoǵ engo̗met
 
280r
en vegezeto̗mnek elo̗tte
nem lattal / Mert a zen-
-to̗ket hattam kezesúl
en ertem · Azert ha a zolgac
keresven engo̗met megnē
lelendnec / az o̗ kenńokat /
es az enemeth eǵeto̗mbe
kezdíc zenvední Ezt halvan
Natalía Megníta · es eǵmas
elo̗th le esenenec a fo̗ldre
Annac vtanna a to̗mlo̗cz-
-ben eǵeto̗mbe menenec /
holot Natalía heth napeg
a zento̗knec v́ sebo̗ket
no̗mo̗s ǵolčval kenegetíua-
-la Annac vtanna a zerzo̗t
 
280v
napra a čazar v́tet eleí-
-be hozata / Kíic mícoron a
kennac míatta nem íar-
-hatnanac · vítetnec vala
mínt a barmoc / Kíc zent
Adory̋an kezeít hata mege
ko̗tven ko̗uetí vala / Ennec
vtanna zent Adory̋an ez-
-terún vítetec a čazar eleí-
-be / No mícoron vitetnec
Natalía e keppen zolvala
o̗ nekí / lassad en zereto̗ vram
hoǵ megne retteń mícoron
a kent latod / mert keues
ammít mast zenvecz / de a
lezo̗n naǵ vígasag teneko̗d
 
281r
hoǵ legottan az zent anǵa-
-lokcal kezdez o̗rvendeno̗d
No mícoron zent Ador-
-ían nem akarna aldoz-
-ní Naǵ nehez veresego̗t
zenvede · Ezt latvan Nata-
-lia naǵ o̗ro̗mmel elfuta
az zento̗khez kík a to̗mlo̗cz-
ben valanac / monduan
Im az en vram elkezdo̗tte
a martíromsagot / Kít mí-
-coron a čazar íntene / hoǵ
az o̗ ístenít ne karomlana ·
es o̗ monda / ha en ǵo̗ttreto̗m
mert azokat kíc nem
ísteno̗c karomlom / mikep-
 
281v
-pen te ǵo̗ttreto̗l ío̗uendo̗re
kí az ígaz ístent megkarom-
-lod · Monda nekí a čazar
Ez ígekre tego̗det a čalardoc
taníttottanac / zent Adory̋an
ez ellen monda Míre mon-
-dod v́ket čalardoknac ha
az o̗ro̗c eletnec vtara tanít-
-nac · Ez halvan megenth
elfuta natalía · es az o̗ vra-
-nac feleletít az zento̗knec
naǵ o̗ro̗mmel megmōda
Ennec vtanna a čazar
naǵ ero̗s embo̗ro̗kkel
v́tet esmeg ígo̗n verethe
Touabba natalía mind

282r
a kenokat a kerdeso̗ket
es vranac feleletít a zent
martíromoknac kíc a
to̗mlo̗czbe valanac legot-
-tan meg ielo̗ntíuala · No
annera vérec v́tet / hoǵ a
beli ki ío̗ vala ímmar /
Annac vtanna meg va-
-sazac v́tet · es a to̗b zento̗c-
-kel a to̗mlo̗czbe vettetec
Vala zent Adory̋an ǵenge
ífy̋v · es ígo̗n zep abrazu
huzon ńolcz eztendo̗s / Na-
-talia · tekentven o̗ vrat
hatra fekven a naǵ ken-
-nac · es taglasnac míatta
 
282v
fey̋e ala teve o̗ kezeth · es
monda / Bodog vaǵ te en
zerelmes vram / kí melto
lo̗o̗l a zento̗c ko̗zíbe zam-
-laltatnod / Bodog vaǵ te en
zo̗mo̗m velaga / hoǵ te zen-
-vedel / Azert kí te erted zen-
-vede / eregǵel en edo̗so̗m ereǵ
-gel / lassad annac díčo̗seget
ky̋nec zerelmeíert e kent
zenvetted · Meg halla a ča-
-zar / hoǵ sok azzońíallatoc
zolgalnanac az zento̗knec
a to̗mlo̗czbe / Parančola
hoǵ touabba be ne bočat-
283r
-nak v́ket / Meghalla ezth
natalía / hoǵ azzoń nepet
oda nem bočatnanac / el
vethete hay̋at · es ferfíy̋v
ruhaban o̗lto̗zec / vǵ<hoǵ>
zolgal vala a zento̗knec
a to̗mlo̗czbe · eǵeb azzońíal-
-latockales ezt thetetíuala
ío pelda adasanac míatta
Ennec vtanna kere az o̗
vrat / hoǵ mícoron az o̗ro̗c
díčo̗segbe lenne / y̋madna
o̗ ero̗tte / hoǵ vr ísten v́tet
e velagon meg o̗rízne zep-
-plo̗telensegben · es hamar
 
283v
v́tet ez velagbol kí venne
Ezt halvan a čazar / hoǵ
az azzońíallatoc ekeppen
to̗ttec volna / hozata úlo̗ va-
-sath / kín míndo̗niknec la-
-bait elto̗retne · es e keppen
v́k meghalnanac ffelva-
-la zent natalia hoǵ az
o̗ vra eǵebeknec keńńa
latvan meg rettenne / De
kere a dolgosocat kik ezt
zerzíkvala / hoǵ az o̗ vran
kezdenec el · No mícoron
ímmar o̗ nekí labaít el-
metúttekvolna · es zaraít
 
284r
el to̗rtek volna / Kere v́tet
natalia / hoǵ az o̗ kezethes
elhanna methni / Miuel
az o̗ zent tarsasagíhoz
kik to̗bbet zenvettekvala
eǵenlo̗ lenne Ez megleven
zent Adory̋an elbočata o̗
lelket vr ístenho̗z / es a to̗b
zento̗c v́n ky̋eken az úlo̗re
tartʼakvala labocat · es ek-
-keppen mínd vr ístenho̗z
menenec / Annac vtanna
Parančola a čazar / hoǵ
testo̗ket míndmeg egetnec
Natalia addíg o̗ vranac
 
284v
kezet kebelebe elrey̋te · No
mícoron ímmar az zen-
-to̗knec testo̗c a túzbe vet-
tetnenec / akara natalíaes
v́no̗mmagat a túzbe vet-
-tetni / De hertelenseggel naǵ
harmath eseek / ki a túzet
el olta · es az zent testo̗ket
bantas nekil meghaǵa
A kerezttʼeno̗c erro̗l tana-
-čoth tartanac · es az zent
testo̗ket constantínapolʼba
víueek míglen ańa zent
eǵhaznac bekeseg lenne / hoǵ
az vtan esmeg tízto̗sseggel
megh hoznac / Ez zento̗c zen-
 
285r
-vedenec martíromsagot
vronc íesusnac zíletese
vtan huz hean harom zaz
eztento̗be No azert Nata-
-lia marada hazaban · es
zent Adory̋annac fel kezeet
maganac megtarta / Melʼ
kezeth o̗ eletínec vígaztala-
-sara míndo̗ncoron tizto̗sseg-
-gel fey̋ehez tezen vala En-
-nec vtanna lata eǵ fo̗
tízt tarto / auaǵ ado zedo̗
hoǵ Natalía igo̗n zep
ígo̗n kazdag · es ígo̗n
no̗mo̗s volna / A čazar-
-nac akarattʼabol tízto̗s-
 
285v
-segbeli azzońíallatokat kúlde
o̗ hozza / hoǵ ha hazassagra
acaratos volna / kíknec na-
-talia felele / kí ńerhetne ne-
-ko̗m azt / hoǵ en ílʼen em-
-bo̗rhez bírnam / Demaga
kero̗c harom napí ído̗th
hoǵ magamat hozza ze-
-rezhessem · Ezt monǵa
vala azert hoǵ el zalat-
-hatna · Annac vtanna
y̋mada vr ístent hoǵ v́tet
tíztan megtartanaia · Ez
megleven legottan el al-
-vek · Ime hoǵ el aluth vol-
-na · eǵ a martíromoc
ko̗zzúl nekí meg íelo̗nec
 
286r
es v́tet naǵ edo̗sseggel meg-
vígaztala / Parančolvan
o̗ nekí / hoǵ a helre men-
-ne holot a martíromok-
-nac · es az vranac testo̗c-
-volna · No mícoron felser-
-kenthvolna / Veue čak
zent Adory̋annac kezeth /
es naǵ soc kereztʼeno̗ckel
hay̋ora zalla / hoǵ ezt meg-
hallotta volna a fo̗ tízttarto
soc vítezo̗kkel hay̋on v́ket
úzni kezde / Demaga elleno̗c-
-valo zel tamada / kí o̗ ben-
-no̗c sokacath elsílʼeztven
kezerite v́ket megterní /
No mícoron ímmar effel
 
286v
-volna / Pokolbelí o̗rdo̗g
nekíc meg íelo̗nec egh
hay̋on íaro embo̗rnec ke-
-peben / tettetven hoǵ a
hay̋oban volna · es azokat
kíckel natalía vala · Mon-
-da o̗ nekíc · honnan ío̗tek
es hova mento̗c / Monda
-nac Nícomediabol ío̗uo̗nc
es Constaníapolʼba meǵo̗nc
Monda nekíc Elteuetteto̗c
de balfele tarčatoc ha ío
helre akartoc menní Ezt
monǵavala azert / hoǵ
a tengo̗rre mennenec · es
v́ket elveztene · es hoǵ meg-
 
287r
-halnanac Ez halvan mí-
coron o̗ vítorlaíocat meg-
-fordíttanac / Legottan meg-
-ielo̗nec zent Adory̋an o̗-
-nekíc eǵ kís hay̋oba úl-
-ven · es monda nekíc hoǵ
azonkeppen mennenec
mínth elo̗zer Meg ielo̗nt-
-ven hoǵ akkí elo̗zo̗r zolt-
-volna o̗rdo̗g volt volna
Ez megmonduan a hay̋o
elo̗t meǵen vala / es vtath
<mutat> mutath vala o̗ ne-
-kíc Natalía lathvan hoǵ
zent Adory̋an elo̗tto̗c menne
 
287v
ígo̗n naǵ o̗ro̗mmel be telec
Es e keppen mínec elo̗tte
megvillamodnec constan-
-tínapolʼba íutanac / No
mícoron oth natalía a haz-
-ba mentvolna / holot zent
Adory̋annac teste · es a to̗b
martíromoknac / Es zent
Adory̋annac kezet o̗ teste-
-ho̗z to̗tte volna / o̗ Imadsa-
-ga vtan el alvek · es meg-
íelo̗nec o̗ nekí zenth ador-
-ían / neki ko̗zo̗nven pa-
-rančola hoǵ o̗ vele az
o̗ro̗c bekesegbe menne ~
Annac vtanna mícoron

288r
almabol felsekentvolna /
es aalmath megh íelo̗nto̗t-
-te volna azoknac kíc oth
valanac / bo̗lčut vo̗n o̗
to̗lo̗c · es lelket legottan el-
bočatha / Kít az zent an-
-ǵaloc naǵ vigasaggal
meńorzagban vínec / leg-
-ottan veueek a kereztʼeno̗c
o̗ testet · es tevek az zent
martíromoknac testo̗chez
Amen Vrnac Neuebe kezde-
tíc Zent Elek Confessor
SEnt elek / Kí ez nac eletí
velagot vy̋onnan valo
mesto̗rsegeuel megh čala
 
288v
es embo̗rí nemzetnec ellen-
-seget meg ǵo̗ze · Vala no̗-
-mo̗s nembelo̗l romasag-
-ba euffemíanosnac fía
kí vala čazar vduara-
-ba elso̗ / kí vtan íarvala
harom ezo̗r zolga / kíc mínd ara-
-ńas o̗uel o̗vedo̗znecva-
la · es o̗lto̗znecvala camv-
-caba · Ennec fo̗lo̗tte euffe-
-míanos vala ígo̗n írgal-
-mas / Vǵhoǵ / Naponked
zegeńo̗ket / aruakat / o̗z-
-veǵo̗ket / es zarandokok-
-nac harom aztalt advala

289r
Kíknec tizto̗sseggel zolgal-
-vala · Es ennec vtanna
o̗ kílenc horan etelt ve-
-zenvala zerzeto̗s nepek-
-kel ístení felelmel / ky̋nec
felesege Aglaes azzon es ez
zerrel íamborsaggal el va-
-la / Mícoron o̗ nekíc mag-
-zattʼoc nem volna · Imad-
-čagockal ńerenec vr ísten-
-to̗l eǵ fy̋at · es attolfogwa
elenec naǵ tiztasaggal ~
No mícoron ímmar a ǵer-
-mo̗c ezo̗s volna · adac v́tet
tanusagra · Annac vtanna
mícoron a tanusagban
 
289v
tudomańanac míatta
veragoznec · es embo̗rse-
-go̗t ertvolna / Valaztanac
nekí čazar vduarabol eǵ
zízet · es nekí adac felesegúl
Annac vtanna mícoron /
a ńugodalomnac ídey̋e el
-ío̗tvolna · Bemene az zent
ífíw az o̗ mathkaíaval ag-
-ías hazaba / holot kezde v́tet
tanithaní ísteni felemre · es
zízesegnec tartasara / Melʼ ta-
-nusagnac vtanna arań
ǵúrúy̋et · es vítezí o̗uenec
čatty̋at / kíuel o̗uedo̗zícva-
-la nekí ada tartani / mond-
 
290r
-van / Ved hozzad ezo̗ket / es
tarč nalad ammíg vr
ístennec kellemeto̗s · es ko̗zo̗t-
-to̗nc vr ísten leǵo̗n · Annac
vtanna veuen o̗ íozagaba
es a tengo̗rre mene · es tít-
-kon be zalla eǵ hay̋oban
Melʼ hay̋on v́tet vetec lao-
dicíaba · es onnan elmene
edissa neuú varosba siría
orzagban / hol vala mú
Vronc íesus crístusnac ke-
pe / kí nem embo̗rí kez mí-
-ath vala alkotvan ǵolčba
zerezven / No mícoron oda
íutoth volna / mínd valamít
 
290v
vele hozoth vala zegeńo̗k-
-nec ozta · es hítvan ruha-
-ban o̗lto̗zven a to̗b zegeńo̗c-
-kel eǵeto̗mbe azzońonc ma-
-ríanac eǵhaza elo̗t kezde
úlní / holot alamisnaval
el vala · es abban to̗bbeth
megnem tartvala · hanem
čak kíuel o̗ zegendo̗n meg-
-erne · es a to̗bbít a to̗b zege-
-no̗knec ozty̋avala / Demaga
az o̗ atty̋a mícoron megh-
esmerte volna hoǵ az o̗ fía
elment · o̗ ray̋ta naǵ sírast
to̗n · es zolgakat míndo̗n
fele bočata / hoǵ az o̗ fíat
 
291r
megkeresnec naǵ zorgal-
matossaggal · es zeretettel
kík ko̗zzúl nekíc ío̗uenec
edíssaba / hoǵ latta volna
zent elek az zolgacath
v́ket meg esmere / De v́tet
az zolgac semmíkeppen
megnem esmereec · es oth
a to̗b zegeńo̗kkel eǵeto̗m-
-ben zolgai nekí alamís-
-nat adanac / Melʼ alamis-
-nat vo̗n ístennec valo
hala adassal / monduan /
halat adoc teneko̗d en
vram ísten / mert zolga-
-y̋mtol alamísnat vetethel
 
291v
en velem / Annac vtanna
megterenec az zolgac · es
megmondac o̗ attʼanac
hoǵ sohol megnem leltec-
-volna v́tet · Touabba az
o̗ ańńa fíanac elmene-
-senec vtanna o̗ aǵas ha-
-za < ba > nac paǵímentoma-
-ra sakot terítte / holot naǵ
ohay̋tassal · es sírassal valo
íay̋gatasokat tezenvala ·
monduan / Ith siratom
az en fíamat mínd ad-
-díglan míg v́tet megle-
-lo̗m · es meglatom / Az o̗
 
292r
íeǵo̗se kedíglen vǵmond-
-vala o̗ napanac En
addíglan mígh az en
edessego̗s vram felo̗l
hírt nem halloc míkep-
-pen a gerlíce eǵedúl ve-
-leto̗c megmaradoc · es
veleto̗k lakozom / No mí-
-coron zent elec a fo̗lúl
megmondot helen / Az az /
Azzońonc zíz maríanac
eǵhaza elo̗th tízenheth
eztendeíglen lacozotvol-
na vr ístennec zolgalat-
-íaba / Azzońonc maríanac
 
292v
kepe kí oth vala az eǵha-
Monda az eǵhaz o̗rízo̗-
-nec / hozd az eǵhazba ísten-
-nec embo̗ret / mert mel-
-to meńorzagra · es ístēnec
zent lelke ńugozíc o̗ ray̋ta
Ime az o̗ y̋madsaga fel-
-meǵen vr ístennec eleibe
mikeppen a to̗my̋ennec
o̗ fústj / Mícoron az eǵhaz
o̗rízo̗ nem tudna / kiro̗l
mondana / Monda esmeg
o̗ nekí / Akkí az eǵhazhoz
lato vala ottan kí mene
es v́tet az eǵhazba be ho-
-za naǵ tízto̗sseggel · No
 
293r
Hoǵ e dolgot míndo̗n ember
megtuttavolna · es mínd
tizto̗lnec v́tet / nem akara
hoǵ e velagon tízto̗ltetnek
Annac okaert esmeg elme-
-ne laodícíaba / holot be zalla
eǵ hay̋oba · es mícoron acar-
-na menní tarsíaba / vr ís-
-tennec akarattʼa zerenth
a hay̋o zel míat vetteteckí
romanal / hoǵ ezt latta vol-
na zent elec / monda v́n-
-no̗mbenne Az en aty̋am
hazanal esmeretlen laco-
 
293v
-zom · es nem tezo̗c eǵebec-
-nec nehessego̗t Ez leven
el índula · es azonko̗zben
to̗rtenek / hoǵ az o̗ atty̋a
čazar vduarabol ki ío̗ven
naǵ soc zolgackal megh-
-ko̗rńíko̗zven · es v́tet ko̗-
-vetven elo̗l talala · es o̗
vtan kezde kealtaní / mōd
-van · Istennec zolgaía
kerlec tego̗det / hoǵ fogaǵ
engo̗met zegeń zarando-
-cot hazadba · es eltessel en-
-go̗met aztalodrol valo
hulladekokcal · es mara-
-dekokcal / hoǵ az vr ísten
 
294r
leǵen melto atte zarande-
-koddales írgalmassagoth
tenní / Hoǵ ezt hallottavol-
-na az o̗ attʼa / o̗ fianac
zerelmeíert be haǵa fogad-
-ní / es o̗ nekí kúlo̗n hazat
zereztethe az o̗ ay̋toía elo̗th
hog v́tet ǵacortab latna
es nekí zolgalot zerze · es
v́no̗n aztalarol valo etket
ad vala o̗ nekí / De zenth
elek íncab gondol vala az
lelkí etelre honnem a te-
-stíre / Annac okaert y̋mad-
-sagba foglalatos vala ko-
 
294v
-ronked testeet bo̗y̋tel / ví-
-ǵazassal megh o̗zto̗uerí-
-tí vala / Annac fo̗lo̗tte a
hazbelíek míat naǵ soc
ńomorusagot · es bozzusa-
-got zenved vala / Nekíkto̗l
mo̗uetsego̗t / Nekíkto̗l tal
mosadeccal valo o̗to̗zest
o̗ fey̋ere ǵakorlatost / De-
-maga zent elek ezo̗keth
mínd bekeseggel zenvedí-
-vala az o̗ erdemenec o̗reg
-búlesey̋ert / No mícoron
ímmar tízenhet eztende-
-íglen lakozot volna attʼa-
-nac hazanal esmeretlen
 
295r
Meg esmere ístennec ma-
-laztty̋abol hoǵ elko̗zelgetne
az o̗ eletínec vegezetj / Kere
papírost · es tenthaat · es az
o̗ eletíth míndo̗n zerent meg-
-íra · Mínec vtanna eǵva-
-sarnapon míse megleven
a sanctuaríomba meńbelo̗l
zozat ío̗ue / monduan / Io̗y̋e-
-to̗c en hozzam mínd kik
mvnkalcottatoc · es megfar-
-rattatoc · es en meg ńvgot-
-lac títo̗ket / hoǵ ezt hallot-
-tac volna / íy̋etto̗kbe arcel
mínd a fo̗ldre le esenec ·
No megmasodzor zozat
 
295v
ío̗ue / monduan · Keresse-
to̗k meg ístennec embo̗ret
hoǵ y̋maǵǵon romasagert
Keresní kezdec v́tet legot-
-tan / de nem lelhetec semmí
-keppen Esmeg monda az
zozat / Euffemianos hazaba
keresseto̗k · Euffemíanosth
erro̗l kerdo̗zní kezdek · es
o̗ azt monda / hoǵ e dologba
semmít nem tudna · No
legottan a čazaroc Archa-
díus · es Onoríus Innocen-
-cíus papaual eǵeto̗mben
 
296r
el índulanac euffamianos-
-nac hazahoz · es zent elek-
-nec zolgaloy̋a ío̗uala vra
eleíbe / monduan / lasdmeg
vram talam ammú zaran-
-dokonc / mert naǵ zenth
eletú · <.> es bekesego̗s ember-
vala Euffemíanos ezt hal-
-van / elo̗l el sy̋ethe · es v́teth
halva lele / ky̋nec orčay̋at
latha hoǵ fenlenec mínth
ístennec anǵala · Es akara
a leveleth · kí venni o̗ keze-
-bo̗l / de nem vehete / No
 
296v
mícoron ímmar kí ío̗tvol-
-na o̗ to̗le a čazaroknac ·
es a papanac meg íelo̗n-
-to̗ttevolna / v́kes be mene-
-nec · es ezt mondac Iolle-
-heth hoǵ by̋no̗so̗c vaǵonc
Demaga ez orzagnac ter
-het víselʼo̗c · es e papa
ko̗zo̗nsegnec pastorsagat
Azert aǵǵad neko̗nc a
leueleth / hoǵ tuǵǵoc mí
vaǵon benne megh írva
Es a papa hozy̋a mene
es a levelet kezebo̗l kí-
-veue / Kít legottan nekí
 
297r
bočata · es el olvastata
mínd az soksagu nep
elo̗th · No hoǵ ezt hallotta-
-volna euffemíanos zent
eleknec attʼa / o̗ naǵ kese-
-rúsegeben ereíe elzacadoza ·
es a fo̗ldre le eseec / mínt
holt eleven · Annac vtāna
mícoron kevesse meg včo-
-dotvolna / zaggatní kezde
ruhaíat · es ńúní kezde
az o̗ ven fey̋en valo hay̋at
huzní / kezde zakalat · es
v́no̗nmagat ǵo̗ttrení ·
es az o̗ fíanac testere esedo̗z-
-ní / kealtvan · O enneko̗m
 
297v
en zereto̗ fíam · Míre hoǵ
engo̗met ez zerent meg-
-zomoríttottal · es enne ez-
-tendeíglen valo banatoth ·
es sírast enneko̗m zerzel
Iay̋ enneko̗m ńaualʼasnac
mert tego̗det latlac en
vensego̗mnec ístap'at · es
az aǵan halva fekven · es
enneko̗m nem zolvan Iay̋
enneko̗m minemú vígasa-
-gom lezen ímmar · Touab-
-ba az o̗ ańńaes hoǵ ezt
meghallotta volna · Mí-
-keppen a fy̋as orozlan
a halot zagatty̋a mícoron
 
298r
megh akad / Azonkeppen
naǵ sirassal ruhaíath
zaggattʼa · ńúí hay̋at · es
zo̗meít meńben fel emelí
Es mícoron a naǵ socsagtol
a testho̗z nem mehetne ·
kealtvan vǵmondvala
Aǵǵatoc neko̗m vtath
hoǵ lathhassam az en fía-
-math az en lelko̗mnec
vígasagat · Kít emlettem
az en emley̋mvel / No míco-
-ron íutotvolna a testho̗z
reaía esec kealtvan Iay̋
enneko̗m en zereto̗ fy̋am
en zo̗mey̋mnec velaga ·
Mire míneko̗nc ekeppen
 
298v
es íǵ keǵo̗tlen to̗tto̗l / Latod-
vala aty̋adat · es engo̗met
naǵ keserú síralomba · es
tenno̗mmagadat megnē
íelo̗nto̗tted · es atte zolgaíd
te ray̋tad bozzusagot to̗ttec·
es el zemvetted · Ezo̗nkeppen
ottan ottan esedo̗zícvala a
testre Níha kezeí eltery̋ezt-
-ven Níha kezeuel o̗ anǵa-
-lí orčaíat ílletven · es čo-
-kolgatvan ívo̗ltvala Sír-
-íatoc en velem mind kíc
íth vattoc / mert tízenhet
eztendeíglen volt en ha-
 
299r
-zamban · es nem esmer-
-tem hoǵ en eǵǵetlen eǵ
fiam leǵen / Kí o̗ zolgaítol
naǵ soc ńomorusagot ·
es arcel verest túrt Iay̋
enneko̗m / kí ad az en zo̗-
-mey̋mnec síralmas kutfe-
-íeth / Hoǵ sirassam ey̋el
es nappal en lelko̗mnec
keserúseget / Az o̗ felesegees
ǵaz ruhaban o̗lto̗zven oda
futa · es sirattʼa vala v́tet
monduan Iay̋ enneko̗m
Mert ez may̋ napon naǵ
ǵazba · es o̗zveǵsegben ma-
 
299v
-rattam · es ímmar nínč
enneko̗m kíre nezno̗m /
sem zo̗mey̋met kíre vet-
-no̗m Immar el romlot <.>
en to̗lem / en túko̗ro̗m es el
vezo̗th neko̗m remensego̗m
Ez maí napon elkezdetíc
neko̗m zomorusagom / kí-
-nec veghe soha nem lezo̗n
Halvan an nep ezt / nagh
sírast teznec vala · Annac
vtanna a papa · es a ča-
-zaroc teuek v́tet tízto̗s ha-
-lot viselo̗re · es víuec a va-
-rosnac ko̗zepíre · es annep-
-nec megh izenec / hoǵ meg-
 
300r
-leltecvolna az ístennec em-
-bo̗ret · Kíth mínd az egez
varos keres vala · es mínd
eleíbe ío̗uenec az zentnec
Touabba vr ísten čoda tetel-
-lel megh íelo̗nte o̗ zolgaía-
-nac zentseget / mert va-
-lakíc o̗ testet ílletícvala
legottan míndo̗n betegse-
-go̗cbo̗l / velagtalansagocbol
· es gonoz zelletto̗l megza-
-badulnac vala / No e naǵ
čoda latvan a čazaroc
papaual v́no̗mmagoc
Kezdec az zent testo̗t vísel-
ni / Hoǵ v́kes megzento̗ltet-
 
300v
-nenec to̗le · Annac vtanna
a čazaroc haǵac / hoǵh
bewseggel arańat · es ezú-
-sto̗th himtenenec el a pí-
-ačon hoǵ az zent testo̗th
víhetnec a zent eǵhazhoz
De annep nem gondola
a penzel / hanem ínkab
naǵobban naǵobban síet-
-nec vala az zent testnec
ílletesere / Vǵhoǵ / Naǵ dolog-
-gal víheteek zent bonífa-
-cíus martírnac temploma-
-ba / Es oth ístení díčerettel
tartac heted napíg míg-
-len o̗ nekí zerzenec coporsot
 
301r
aranbol / ǵenǵekbo̗l · es draga
ko̗uecbo̗l / kíben az o̗ testeet<..>
naǵ tizto̗sseggel helho̗teec
Es a coporsobol Auaǵ a
serbo̗l ío̗ vala kí olʼ edo̗sse-
-go̗s íllat / hoǵ ha rakva-
volna no̗mo̗s to̗my̋en-
-nel · Ez velagbol mulec-
-kí zent elek crístosnac
zíletese vtan harom
zaz harmícz ńolczad ez-
-tendo̗ben / Kí mast víga-
-doz o̗ro̗cko̗n o̗ro̗cke vr
ístennec elo̗tte a díčo̗se-
-go̗s zento̗ckel · Amen ~
Díčertessec az vr ísten
 
301v
[[]]

302r
[[]]

302v
[[]]

303r
[[]]

303v
[[]]

304r
Vrnac Neuebe íth kez-
-detíc zent Sofía azzon
NAuffredo zent elethí
 Sofía attʼa · Vala persa-
-rom beli keralʼ · Ańńa neuez-
-tetíc vala Srandalíanac
Az Nauffredus keralʼ laco-
-zík vala medorom few va-
-rosba / kíbo̗l maganac vo̗n
het orzagot / Medorom / Affrí-
-cat / Zerečen orzagot Caldeo-
-sokat / Arabíat / Alexandríat
· es egy̋ptom fo̗ldet mínd
meg bira / Az ido̗ben pogan
nep ko̗zo̗t senkí nem va-
-la o̗ hozza foghato / Mert
 
304v
valahoua fog vala mín-
-deneket o̗ meg ǵo̗zvala
Mínth romay̋aknac tart-
-ia kornícay̋a / Az ido̗ben
Anacletus neuú papa
zentsegbe veragozec / Zent
siluester papa vtan huzon
hatod eztendo̗ben romaba
Decíus čazar ídeíebe / Az
ído̗be go̗ro̗g orzag vala
míndo̗nfelo̗l naǵ ío beke-
-segben / mert decíus čazar
kerezty̋eno̗ket ígo̗n haborgat-
-vala Ez Anacletus papa
kí futa romabol / es elmene
go̗ro̗g orzagba Mícoron
ezt Do̗mo̗to̗r čazar latta ·
 
305r
es hallotta volna / naǵh
o̗ro̗mmel · es naǵ tízto̗s-
-seggel fogada az Anacle-
-tus papat · es o̗ orzagabe-
-lí vrakat / Ielo̗nnen ieru-
-salembelí Ianos patríarchat
kikvel tanačot erre vegeze
hoǵ o̗ fianac do̗mo̗to̗rnec ~
míert a čazar v́no̗mmaga
ígo̗n venho̗t vala Sophia
azzont ígo̗n dragalatos zep
zizet Nauffredus keralnac
leańat megkerne / de míert
hoǵ eǵǵic vala kereztʼen Ma-
-síc poǵan Anacletus papa
engede / hoǵ Nauffredus keralʼ
do̗mo̗to̗r čazarral meg eǵ-
-ǵesúly̋en · es hoǵ decíusnac
 
305v
ellene lehessen · es megh
ǵo̗zhesse decíost / Mert a
Decius istennec zent eǵha-
-zat ígo̗n naǵon haborgat-
-ía vala / Ez meg leven meg
soc ído̗ el mulvan / meg ha-
-la ez ven do̗mo̗to̗r čazar ·
es az o̗ orzaga marada
fíara do̗mo̗to̗rre Sofia az-
-zontol lo̗n harom leańa
híth / remenseg · es Istení zere-
-teth naǵ zepseggel / kíket
taníttata zent írasnac bo̗lče-
-segere Sofia azzoń vala ístem-
-be ígo̗n ay̋etatos · es o̗ zolgalat-
-ía ístennel ígo̗n foganatos-
 
306r
-vala / gakorta valo kízteth-
-nec míatta o̗ vra do̗mo̗to̗r
čazar Anacletus papaual
o̗zue romaba mene / A híth
mellet vítezsego̗t tení / nem
to̗rrel / sem feǵverrel / hanem
čak híttel · es kenzenvedessel
ístennec orzagat venní · es az
o̗ leańít / híto̗th / remensego̗th
es isteni zereteto̗th az o̗ ańńoc-
-kal felesegeuel haǵa orzaga-
-ban naǵ kenčel · es naǵ kaz-
-dagsaggal / Annac vtanna
Do̗mo̗to̗r čazar Anacletus
papaual o̗zue Adríanus ro-
-maí čazar mía kít decíus
 
306v
čazar halala vtan emele-
-nec veuen martíromsag-
-nac coronaíat / Azon ído̗ben
mícoron zent do̗mo̗to̗rnec
lelket anǵaloc vínnec me-
-norzagba / Zent Sofia azzoń
halla az anǵalí eneko̗th
kínel az o̗ vrat ístennec
eleíbe vizícvala / mert Imad-
-sagnac helen vala / felko̗lte
az o̗ leańít · es o̗ velo̗c o̗zue
y̋madkozec āmíndo̗nhato
ístenho̗z / hoǵ meltolna o̗ ne-
-kí meg ielo̗nteni mí leǵo̗n
az anǵalí enek · es mít iedz-
zene / mert nem tuǵǵava-
 
307r
la / hanem čak az eneko̗t
haly̋a vala · Tahat mínd
az harom leańa lata ha-
-rom anǵalt · es ez harom
anǵal míndeníc fey̋e fo̗lo̗t
tartvala eǵ eǵ zepsego̗s
coronat kezebe / Zent sofia
azzoń fey̋e fo̗lo̗t heeth anǵal
tartvala heth coronat · Az
anǵaloc mondanac ez zí-
-zeknec / hallatoke emmú
eneko̗nket / attú aty̋atoc
lelket kít / Adríanus čazar
meg o̗lete / ez enek zoval
viuo̗c isten eleíbe / es ísten
v́tet martíromsagnac co-
-ronaíaual o̗ro̗cke megco-
 
307v
-ronaza / Ty̋necto̗kes alcoth-
-van vaǵon az o̗ro̗c coro-
-na ríuíd napocba vr ísten
meg laath / Ky̋nec erdo̗met
vezito̗c / De attú ańatoc títo̗-
-keth zent Peto̗r · es zenth
Pal eǵhazahoz vizo̗n bee
romaba / holot Adríanos
čazar miat mínd anatoc-
cal o̗zue dičo̗sego̗s corona-
-nal tízto̗sseget ńeríto̗k · de
attú ańatoc hetczer hal-
-meg · es mínd hetczer ísten
feltamazttʼa · es heth coro-
-naual megcoronazy̋a
Azert crístosnac melto lea-
 
308r
ńa Sofía zerezdmeg zí-
-vednec hazat / kít hoǵ
hallotvolna zent sofía azzoń
víg · es tízta orčaval fo-
-gada ez naǵ íambort íeru-
-salembeli Ianos patríar-
-chat / kít v́tet kereztʼensegre
fordíta · es meg kerezto̗le
mínd o̗ leańíval o̗zue hoz-
-za híuata · mízerrel orza-
gat haǵǵa o̗ to̗le tanačot
kerde · Es ez Ianos patrí-
-archa tanačoza hoǵ zent
eǵhazat rakatna / Azert
zent sofía azzoń eǵ ígo̗n
naǵ · es zep eǵhazat rakata
 
308v
bodog azzoń neuen / kínel
zebbet naǵobbat / so̗th meg
olʼant semmínemu embo̗r
zo̗me nem latoth / Es zent
eǵhazí zerrel míndo̗n ne-
-múvel naǵ beuseggel
zerze aranńal ezústel kí-
-lo̗mb kílo̗mb no̗mo̗s ko̗-
-ueckel mondhatlan naǵ
zent eǵhazí zerrel · es a
fo̗lúl mondot Ianos pa-
-tríarchat teve píspo̗kke
Mert az íambor tanača-
-val bodog azzoń neuen
rakatni kezdethe / holot
ǵermo̗cto̗l megvalvan ez
 
309r
íambor meg kereztele keth
neǵven ezo̗r embo̗rt · Zent
sofiazzoń terquíliosnac o̗
vranac attʼafíanac haǵa
es valla az orzagot · es
istennec o̗ ígeíet akara
ko̗uetní / Holot ezt monǵa
hanemha valakí mínd
azokat kíket by̋r ellene
nem mondand / nem lehet
en tanítvańom Es fel veue
az o̗ harom leańat annac
vtanna hoǵ o̗ vra meg
holt volna ńolczad eztendo̗
vtan · es mene romaba
socsagu arańat ezústo̗th
vún o̗ vele / kíuel roma-
 
309v
sagbelí zegeń kerezttʼeno̗knek
el oztvan meg vígaztala
huzon neǵ eǵhazat roma-
-ba rakata / holot meeg ez
napíghes ísten az o̗ zentíuel
díčertetíc / Az ido̗ben zent
sofiazzoń zent zerzetnec
zomelʼe alat lacozícvala
romaba / Naǵ vraknac / es
no̗mo̗so̗knec felesegít crístus-
-nac hítíre fordítty̋avala · es
soksagu no̗mo̗s azzońokat
kerezttʼen híttre taníttʼa va-
-la / Kík o̗ fery̋o̗cto̗l míndo̗m-
-be el kilen leznecvala o̗ fer-
-ío̗c aǵanac / sem engednec-
 
310r
-vala / holot a varosnac fo̗
nepe ko̗zzúl eǵ fo̗ embo̗r
Anthíocus meg haragvec
Adrianus čazarnac mon-
-da / Eǵ nemínemú azzoń
allat harom leańíval io̗th
e varosba / felesego̗nket to̗-
lo̗nc el valaztotta · kít mōd-
-nac az eǵ ístennec íesus
crístusnac a to̗rueńere · es
hitire taníttʼa · felʼeb valo ta-
-nítasa ez / hoǵ mi hazassa-
-gonknac zerelmeto̗l mín-
-do̗no̗sto̗lfogvan magokat
megzenvettessec · es ez zerent
o̗ kíztethenec engedven van-
 
310v
-nac mú to̗lo̗nc elkílo̗mlo̗t-
-tec / Annera hoǵ az aztalhoz
sem ío̗nec velo̗nc eǵbe en-
-ní Tahat a čazar az vduar
-bíronac parančola az az-
-zont eleíbe o̗ palotaiaba
vínníe · Ez megleven · es
zent sofia azzoń o̗ leańíval
o̗zue Adríanus eleíbe vítet
-nenec / o̗ melʼo̗ket · es hom-
-lokocat zent íeǵeuel meg-
ero̗síttíkvala / ez leańoc / Mert
ígo̗n zepo̗c valanac / vǵhoǵ
ezo̗n elčodalcoduan adría-
-nos meg íy̋edo̗tvala · es
íy̋ettebe soc ídeíg eǵ zoth
 
311r
sem zolhatotvala Eǵ keues
ideiglen fel včoduan zolít-
-ta zent sofíazzont · es megkerd-
-ven mínemú meltosagbelí
embo̗r ǵermo̗kevolna · ees
honnen valo /auaǵ honneg
ío̗tvolna kerduen romaí
vraknac felesegít o vroc-
-val míre haborgattatna
eǵmastol el valaztvan · es o̗
isteno̗ket kík ez velagot
tero̗mto̗ttec vala miokert
az azzońokcal megtagattat-
-na / De elo̗zer hoǵ volna
neue · Ezt halvan zent so-
fiazzon / felele · es monda En
neuem kereztʼen · Monda
 
311v
Adríanos · Neuedet kerdo̗m
nem híto̗det kít tartaz
Felele zent sofiazzoń / Mí
leǵo̗n tízto̗sb · es nemo̗sb
mínth a kereztʼen / Masod
neuem sofía persarom be-
-li keralnac zílo̗tte · es go̗ro̗g-
orzag belí čazarne azzoń ·
Azert ío̗ttem be romaba
leańímmal elo̗ ístennec al-
-dozatoth adnom Tahat a
čazar ez azzont leańíval
o̗zue ada o̗rizni peladíus
fo̗ tanač hazaba / de mico-
-ron volna o̗rízeth alath
zent sofía azzoń taníttʼa-
vala az o̗ leańít e velagot
 
312r
megvtalni · es kenokat
zenvedníe / monduan /
Leańim vattoc zent írasba
tanulvan · es íol tuǵǵatoc
hoǵ meg vaǵon íruan
hoǵ ez velaghí haboru-
sagnac ídeíen víǵaz'atoc ·
ǵermo̗ksegto̗cto̗l fogva kí
remensego̗t tanultatoc
ha a mellet íesus crístusnac
hítíth vallanǵatoc keno-
-kath zenveduen / Vr Isten
tú necto̗c a koronakat
meg aǵǵa · es en velem
o̗zue meg coronazvan
meńorzagba helho̗zteth /
Ky̋nec ez leańoc felelven
 
312v
mondanac · Tizto̗lendo̗ az-
zononc · es zereto̗ ańanc
bočas mikent čazarnac
keńńaba · es ez fo̗ldí feńítek-
-nec haborusaghiba / meg
esmero̗d mí viadalonknac
ero̗s vallasaath · Mí íduo̗-
-zitenc íesus cristus mīket
meg o̗ríz · es meg otalmaz
Ańńa zola esmeg azt mon-
-da / Vr ísten ty̋necto̗c teǵo̗n
sego̗delmet abba mít fogat-
-toc / Meg maradní enes ví-
-gan tito̗ket ko̗uetlec har-
-mad nap be ío̗uen A čazar
vítethe ez zízeket eleíbe
zent sofía azzoń az o̗ an-
 
313r
-ńoc vtannoc menven
Tahat Adríanos čazar
latvan e zízeket / monda
O ífy̋v leańoc keńerúl-
-ieto̗c attú ífÿvsagtokon
es attú ańatoknac vense-
gen / halgassatoc engo̗meth
Aldozy̋atoc romasagon vral-
-kodo isteno̗knec / En zamlal-
-lac tito̗ket lelki leańím ko̗-
-zíben · es vduarombeli fo̗-
tanač kellemes vitezím ha-
-zocban zerezlec / A híth azzoń
zent sofia azzonnac o̗regb
leańa felele / es monda / hítnec
íeǵeth kereso̗m / kít semmí-
-keppen nem lelheto̗c / hanem
čak awal / hoǵ en crístosert
 
313v
meg haloc / Adríanos crístus
hiuinec haborgatoy̋a naǵ
hamarsaggal vas rostelt
sebo̗s túzbe meg túzesíttete ·
es ez ǵenge zizet reaía the-
-tethe / de az zent híth azzoń
egetlen o̗ ray̋ta ńvgoueek
mínth víznec hababa íaro
kís hay̋o Naǵ zoual kealta
monduan · vram íesus
crístus tekenč en ream
te zolgalo leańodra · Crístus
legottan naǵ mondhatath-
-lan naǵ velagossaggal ne-
-kí íelo̗nec · es v́tet megh
ero̗sítven · es monduan
 
314r
Leǵ alhatatos híth / mert
en te híto̗dbe ielo̗no̗m naǵ
velagossaggal Ezt halvan
Adríanos hítnec ńakat
vagata / De mínec elo̗tte
az ńakvago helere vítet-
-neíec az o̗ anńa · es az o̗
hugaí elo̗t y̋madsagot to̗n
monduan vram íesus xp̄s
kí vaǵ hitnec kezdetj · es
epítto̗y̋e / tekenč te zolgalo
leańodra · es y̋madsagara
Es kerlec hoǵ míndo̗n akí
en kenomnac nap'arol
meg emleko̗zendíc · es te
neuedert tízto̗ssego̗t tezo̗n
 
314v
ez velagbol kí multanac
elo̗tte ígaz hítbe meltoltas-
-sec te míattad meg ero̗súl-
ni / Ky̋nec vr ísten felele /
En valaztottam ígÿ en hoz-
-zam a setetsego̗kbelo̗l az
en naǵ čodalatos velagos-
-sagomban · es ammít en
to̗lem kertel az advan va-
-ǵon te neko̗d / fey̋et le hay̋t-
-van a to̗rnec ílletese fey̋et
testeto̗l el valazta · Tahat az o̗
testebo̗l naǵ illat o̗tlec kí
mínt no̗mo̗s balsamom-
-mal be rekezto̗th korsot
megto̗rtecvolna · Es e naǵ
edo̗s íllat míndo̗no̗keth
 
315r
meg hata / hoǵ čodalcod-
-van monǵacvala / hoǵ
mínemú dolog lo̗n ez naǵ
íllat / Legottan nemínemú
o̗rdo̗ngo̗s megzolala ke-
-altvan / Ne acary̋atoc čo-
-dalni ezo̗n / Mert zent híth
azzoń vitetíc crístusnac
eleíbe · es meńńei rosakn-
-ac veraghi ko̗zzo̗t helho̗z-
-tetíc · Ennec vtanna veuec
a remensego̗t · es be vetec
eǵ ego̗ ty̋zes hordoba íelte
-lenne meg egníe / de ez hor-
donac lanǵa kí o̗tleec po-
-gan nepnec socsagara / ho-
315v
-loth a lang o̗th ezo̗r embo̗rt
egete meg / Zent remenseg
monda · En zúlem míth
y̋magǵac /Auaǵ mít ker-
-íec / ha ím latom en íeǵo̗
-so̗met tartvan írast en
zo̗mo̗m elo̗th · ker' mít acarz
mert valamít keerzs mīd
meg vaǵon neko̗d advan
Ky̋nec ańńa felele / leańom
kery̋ed azt / hoǵ valaminemv́
embo̗r te íeǵo̗so̗dnec neve
díčeretíert te kenodrod
meg emlo̗ko̗zendíc / ígaz
remensegbe o̗ro̗cke meg-
-maradǵon / es mícoron lel-
 
316r
-ke testeto̗l elfog tavozni /
Tahat atkoron mínemú
bínbe vetko̗zo̗t embo̗r le-
-ǵo̗n / semmikeppen karho-
-zattra ne vettessec / Ez zerrel
to̗n y̋madsagot az zent
remenseg / Ky̋nec felele crí-
-stus / En zereto̗ hugom meg-
halvan vaǵon atte y̋mad-
-sagod · es ez zerrel ńakat
vagac · es helheztetec o̗ neń-
-ńe melle · Annac vtanna
zíz zent zeretet ígo̗n na-
-ǵon ostoroztatec / Ky̋nec ke-
-serúsege ziuet altal iara ·
es el amula o̗ ańńa ero̗sít-
 
316v
-ven · bízlalʼa vala / monduā
En ío leańom batorsa-
-gost mívelko̗gǵel / mert
ísten ilʼeno̗knec otalma
kík o̗ benne híznec · Ez
vtan az o̗ keth kezet to̗be
el metec Tahat zent zeretet
monda · En apastalom
zent pal Engo̗m tanítoth
monduan Az ístení zerelm
míndo̗n naualʼat · es veze-
-delmeth bekeseggel elvísel
es el túr Es hoǵ ez zenth
zeretet naǵ víǵ keduel
allana Adríanos parančo-
317r
-la ńakat vagní Imadco-
-zec zent zeretet · es mon-
-da / Vram íesus crístus
kí vaǵ ez zent zeretetnec
fey̋e · es túze /engedǵed hoǵ
valamínemú embo̗r te
neved tízto̗ssegeíert en
kenomrol meg emleko̗-
-zendíc / ay̋andocozvan
leǵo̗n o̗ halalanac elo̗t-
te zent zeretetnec mí-
-velko̗detíuel / Ky̋nec vr
isten meg halla y̋mad-
-sagat · es fel vítetec meń-
-orzagban anǵaloc míat
Es o̗ zíz veraghí testet
 
317v
temetec az o̗ keeth nenńe
mellet / Míndeníc leańa
etzo̗r smínd zent sofiazzon-
-nac ielo̗nenec / monduan
O zereto̗ ańanc menńec-
be melʼ naǵ díčo̗seg tego̗-
-det war / De zent sofia
azzonnac ez lathas míat
nap zínbe valtozec o̗ orcza-
-ia / Vǵhoǵ / Adríanos · es
mínd az o̗ vele valo nepec
vǵ alítty̋akvala hoǵ azzon
isten volna / zolvan Adríanos
kerdí vala edo̗sseget hoǵ
mí volna ez latas / kí felele
monduan / Ez lathas meńńeí /
 
318r
Mert latom az en harom
leańomāk erdo̗mít / kíket
te meg kenzatal / Es innecto-
-va coronakcal varnac
engo̗met / Es a keralʼoknac
keralʼat onzolvan / kí naǵǵal
ero̗sb · es no̗mo̗sb te to̗led · es
mínd romaí vrasagnal
hatalmasb az keral Atte
socsagu kenzasodnac vtan-
-na engo̗m meg coronaz
Tego̗det kedíglen o̗ro̗c kar-
-hozattra veeth / Adríanos
ezt hoǵ hallotta volna Igo̗n
meg haragvec / Parančola
az o̗ ruhaiabol mezítelen
 
318v
foztanía · es tízenket ma-
-roc vezzo̗uel v́tet verní
míglen mínd elzakadozna-
-nac · es az o̗ teste meg ha-
-sadozy̋on · Annac vtanna
elo̗s vasocbol alcotot zert
čenaltata · es ray̋ta íartata
mínd addíg mígnem az
o̗ labay̋nac y̋na · es ere el-
-zakadoza / Annac fo̗lo̗tte vas
vero̗uel o̗ fey̋et verethee
hoǵ az o̗ aǵa velo̗íe orra-
-rol ki íarvala / de zenth
Sofia azzoń enne naǵ ken-
-nac keserúsegeben índulat-
-lan vezteg alla / Monda
319r
Adríanosnac O te zegeń / ez
kenoc engo̗met en isteno̗m-
-nec ígo̗n kellemeto̗sse tez-
-nec / Mert profeta mong-
-ía / Vram ísten akaratom-
-mal aldozom teneko̗d · es
vallom te zent neuedeth /
Mert ío vaǵ en vram
ísten íesus Ez monduan a
to̗mlo̗czben rekeztetheec / ho-
-lot mí vronkat íesust cris-
-tust lata naǵ feno̗ssegben
meg ero̗sítven v́tet · es
meg monda nekí vronc
íesus hoǵ meeg naǵ soc
kenokat · es keserúsego̗ket
 
319v
o̗ neueíert kel zenvední
Az vtan mícoron a to̗m-
-lo̗cz tartoc a to̗mlo̗czbe lat-
-tanak volna / tahat az o̗
testet halva megleleec · es
hoǵ Adríanos ezt hallotta-
volna be vettethe az ar-
-ńek zekben / Masod napon
hoǵ Adríanos zekíben ílt-
volna / Zent Sofiazzoń an-
ǵaloknac míatta feltamada
es legottan elmene · es alla-
-pec Adríanos čazarnac
eleíbe · es hoǵ latta volna v́tet
megh íy̋ede · es monda Mí-
-nemú o̗rdo̗ngo̗s azzoń vaǵ
 
320r
thee / hoǵ meg holtal vala Im
esmeg meg eleuenúlthel ~
Zent sofíazzoń monda Az
en feltamaztom íduesseg
es eleth iesus crístus kíben
en hízec · Tahat vettete v́tet
eǵ feńo̗ viuzzal forro ego̗
kemencebe · es túzet naǵh
beuseggel vettete alay̋a / De
vrnac anǵala le zalla · es
a kemenče ko̗zepít meghí-
-vesítte / mínt az zel a har-
-matoth le / a fo̗ldre fuy̋a · Ad-
-ríanos hoǵ halla v́tet a
kemenceben vigadni · es
hoǵ a túz neki nem artana
 
320v
Onnag kí vetethe · es neǵe
vagatha · es az ebeknec
vettethe · de harom zíz leań
az o̗ testet eǵben ǵúy̋te · es
o̗zue zerze · es anǵaloc ío̗-
venec · es zent sofiazzon-
-nac testet feltamaztac / Leg-
-ottan vr ístennec halath
ada hoǵ mível o̗ neki
masodczor eleto̗th adot volna
Az ido̗ben Adríanos íarva-
-la · es mulatvala az olaz
-capu včaíaba zent Ianos
es zent pal martíromoc
zent eǵhaza mellet / holot
 
321r
elo̗l lele Adrianost zenth
eǵhaza mellet zent sofia
azzon / Kít hoǵ lata / vǵ
iÿede / hoǵ egez hath oraíg-
lan eǵ zot sem zolhatotvala
Olʼha holt eleuen voltvolna
De hoǵ elmeíe hoz'a ío̗tvolna
Adríanos v́tet meg kerestete ·
de mínec elo̗tte esmeg meg-
foctac volna ez crístus hitire
fordult azzońokat a hitnec
alhatatos volta<e>rol meg ero̗-
-sitte · es naǵ sokacat meg be-
-zelle mínemú dolgokat az
anǵal meg íelo̗nte v́teth
 
321v
megfogvan víuec adría-
-nosnac eleíben / holot a
kenzoc mereggel mínt
halalra itatac / zent sofia
azzoń veue a mergo̗th
mínt no̗mo̗s venereko̗t ·
es meg íva míndo̗n se-
-relm nekíl · es semmít ne-
-kí nem arta My̋g holval-
-ra kelnenec to̗mlo̗czbe vetek
holot íduo̗zítenc az ey̋el
naǵ velagossaggal nekí
íelo̗nec naǵ ístení edo̗s
bezedo̗ckel v́tet meg ví-
-gaztala · es megmonda
nekí / hoǵ sokacat o̗ erte
 
322r
lezo̗n zenvedo̗ / Holvalra
kelven vitetec adríanos
eleíben / ky̋nec monda adrí-
-anos O bodogtalan az-
-zoń allat emmít te thez
o̗rdo̗ngo̗sseggel tezo̗d / mert
ez ninčen embo̗ri allat-
-nac advan / De isteni hatalm
Nem tudde hoǵ atte el-
-mednec vaksaga meg-
fozt o̗ro̗c eleto̗dbo̗l / O romaí
vítezo̗c ez velagnac kel-
-lemeto̗si · es íob reze / melʼ
naǵ zemero̗m tÿnecto̗c
hoǵ eǵ o̗rdo̗ngo̗s go̗ro̗g
azzonńíallat tÿto̗keth /
 
322v
mínd meg ǵo̗z · es meg-
zeǵenít / Halvan ezt pal-
-ladíus neuú fo̗ embo̗r
adríanosnac fo̗ tanačo-
-zoy̋a / ki zent sofia azzōt
o̗ fogsagaba hazanal
tartotta vala / monda ~
O čazar <. > te · es atte ta-
-nachíd vattoc mínd
 elmeto̗c nekíl / kí tehetne
mínd ezo̗ket kiket ez
azzoń predícal / Immar
sokan a romaÿac íol meg-
esmertec / Te kedíglen nem
akarod hínno̗d / tuǵǵad
azt hoǵ valamít sofia
 
323r
mond az mínd bizoń /
es tekelleto̗s / legottan a
čazar fordulvan reay̋a
naǵ haraggal · es o̗ nekí
ńakat vagata · es zent
sofíazzont a ty̋berís ví-
-zebe vettethe · es a holt
test fel labadvan / Ky̋ vza
a papanac · es eǵebeknec
sokaknac lattara · De vr-
-nac anǵala le zalla · es
zent sofiazzonnac a iob
kezet foga · es fel emelven
monda · Sofia zent ha-
-romsagnac neueben
kelʼ fel / Ki legottan zo̗meít
 
323v
fel níta · es zentharomsag-
-nac neueben mínt elo̗zer
predícal vala crístusnac
o̗ hítít / Latvan ezt a čazar
vtan romasagnac fey̋e-
-delme sebellíus neuú hoǵ
zent sofíazzon esmeg ele-
-ven predical vala / el čo-
-dalcodvan / monda O mí-
-nemú ísten ez zent sofía-
-nac ístene / melʼ igo̗n v́tet
zeretí / hoǵ mívronc v́teth
semmikeppen megnem
o̗lhetí / o̗zue ǵo̗y̋te o̗ nem-
-zetít / keruen v́tet hoǵ
megkereztelne / legottan pa-
 
324r
-paual megkerezteltethe ·
/ es zamavala heth zaz
embo̗r ǵermo̗k nekíl · es
azzonńallat nekíl /hoǵ adrí-
-anos ezt hallotta volna / kez-
-de melʼet verní · es naǵ
fel zoual monda / Iai íaí
mínemú zegeń · es ńaua-
-lʼas embo̗r en vaǵoc / hoǵ
en eǵ go̗ro̗g azzonńallattol
meg ǵo̗zeto̗m / kúldven
hamar erte hozata eleíbe
eǵ ístbe / ki heu onnal tel-
-íes forvala megko̗to̗zven
be vettethe / Es mícoron
ez ístbe feko̗nnec / Monda
 
324v
zent Sofía azzoń / Meńńeí
keralʼ ero̗síč meg engo̗met
Ky̋nec monda Adríanos
Vaǵone eǵeb keralʼ en to̗-
-lem · ffelele zent sofíazzoń
Vaǵon / de nem oly̋an
mínt the / Ammeńńeí
keralʼ orzaganac nínčen
vegezetj / De te to̗led tízo̗n
o̗to̗d napig el vetetíc te ke-
-ralsagod · ffelele · Adríanos / En
meg latom · es megfogata
sebellínost mínd hoz'a tarto-
-zoual ńakat vagatha /
Zent sofia azzoń mícoron
volna enne naǵ kenba
 
325r
kealta sebellínosnac · es
hoz'a tartozoknac batorsa-
-gost mívelko̗deǵeto̗c meg-
ero̗sílven tÿ zíueto̗ket / mert
ím el ío̗nec ty̋ elo̗to̗cben
anǵaloc attú lelko̗to̗c vēní
ky̋nec felele a čazar / te ńa-
-valʼas bínben feko̗z megsem
zo̗no̗lmeg eǵebeket meg-
-čalnod · Es onnet kí vete-
-the · es labay̋nal fogva o̗zto̗-
-ro̗re fel akaztatha · es az o̗
husat čonty̋arol le farac-
-tatha / hoǵ az y̋nat megh
olvashattac volna / holot
harmad napíg fúgge · es
 
325v
meg hala / A čazar paran-
-čola o̗ testet az ebeknec
vetní · Nemínemú azzoń
nepec / kíket o̗ crístosnac
hítíre tanítotvala / ey̋el fel-
-veueec · es eǵ iambor ha-
-zahoz víuec / kí o̗ nekí vtol-
-íara tarsa lo̗n o̗ keńńaba
De neǵed nap soc íambor
azzońoknac elo̗tte · es holot
zent Pispo̗ko̗c valanac
vr ísten v́tet feltamazta
Iuta esmeg Adríanos čazar
eleíbe · Es monda Adría-
-nos Soc bozzukat zenvet-
-tem el en ísteno̗mert ez
 
326r
gonoz erdo̗ngo̗s azzon em-
-bo̗r míat / Azert veǵeto̗c kí
fogaít· es kí tery̋estec kezeít elvag
íatoc · es el metec emleít · es az o̗
čontíth mínd elto̗ry̋eto̗c
Talam íǵes meghal / De
hoǵ mínd ezt meg to̗ttec-
volna / meg hala / de vrnac
anǵala esmeg feltamazta
Ezt romay̋ac hoǵ lattac
volna / hoǵ menezer felta-
-madot volna / megkerdec
v́tet kičoda v́tet anni-
-zor feltamaztotta volna · fele-
le nekíc / Az isten kí feltama-
-datnac · es o̗ro̗c eletnec vra
ÿlʼeno̗ket · es eǵebeket soca-
 
326v
-hat hoǵ meg mondotvol-
-na / to̗b honnem harmícz
keth ezo̗r embo̗r crístoshoz
fordula / Annac vtanna
Adríanos ígo̗n meg harag-
-vec · es legottan to̗rrel altal
úttethe / annac vtanna
ńakat vagatha · Ezt a
kereztʼeno̗c hoǵ latac / Leg-
-ottan Adríanosnac tama-
danac / De adríanos elo̗t-
-tec elfutamec · es o̗ futtaba
o̗rdo̗g ńakat zakazta ·
es meg hala · ffordulanac
e kereztʼeno̗c zent sofia
azzonnac testeho̗z / theven
 
327r
naǵ síralmat · Tahat ío̗ue
het anǵal · es v́tet a fo̗ldro̗l
fel emelec / monduan / Im-
-mar te kenodnac vege va-
-ǵon / Azert eleuenúlʼ meg · es
vr ístennec aldomast · es a-
-zoknac kík tego̗det zeretnec
Tahat azon anǵaloc kezebe
meg eleuenúle · Legottan ezt
monda / Romaí iamboroc
alǵatoc az vr ístent · es ve-
-lem o̗zue o̗nekí vallast te-
-ǵeto̗c / mert mú velo̗nc o̗
tho̗n írgalmassagot / hiÿac
hamar Mathy̋as papath
ki a kereztʼen hítnec attʼa
Ezt a papa halvan hamar
 
327v
el ívta / es monda zent sofia
azzon Atʼam aǵǵad neko̗m
o̗ro̗c eletnec zentseget / legot-
tan papa naǵ tízto̗sseggel
zent eǵhazí zernec zentseget
neki zolgaltata · Es hoǵ vr-
-nac aldot zent testet hozza
vo̗ttevolna / Vr ístenho̗z to̗n
Imadsagot · es monda Vram
íesus cristus kí en harom
leańímat / híto̗t / remensego̗t·
es zerelmet bodog vegezet-
-re · es engo̗met io vegezet-
-re hozal / tego̗det lerlec en
vram tero̗mtem meńńek-
-nec · es fo̗ldíeknec · es ten-
 
328r
-go̗ríeknec vra · es keralʼok-
-nac keralʼa / hoǵ valamí-
-nemú embo̗r en halalom-
-rol · es kenomrol · es leańím-
-nac halalokrol meg em-
-lo̗ko̗zendíc / Auaǵ valamí
zolgalattal tízto̗ssego̗t theíend
es mú hozzanc ay̋etatossag-
-gal ley̋end · es ko̗ńo̗rgend
te zent ístensego̗dnec o̗ naǵ
irgalmassaga míat meltol-
-tassec meg hallani Akar
zegensegben / akar fogsagba
akar mínemú ńaualʼaba
es haborusagban · es vezedem-
-be leǵo̗n / Te vram ísten leǵ
 
328v
segedsego̗s zabadítoy̋a / Tahat
vr isten felele / Meg vaǵon hal-
-van te y̋madsagot / Azoc kík
neko̗d tízto̗ssego̗t theiendnec
megleznec halgatvan Io̗y̋el
en valaztottam en hozzam
Immar eleg leǵo̗n atte ke-
-nod / to̗bbet nem zenvecz
Tahat naǵ socsagu anǵa-
-loc elkezdec a vígasagos ene-
-ko̗t kít zent gergo̗r papa
zerzo̗th · es meg vegezuen
papa o̗ testhet naǵ tízto̗sseg-
-gel mínd harom leańíval
o̗zue meg kanonizala Az
vtan ío̗uenec constantína-
-políac / fel veuen az o̗ zenth
 
329r
testo̗ket · es víuek be con-
-stantínapolʼban bodog azzon
nevo̗n rakot zent eǵhazban
helheztetenec / holot mínd ad-
-díg míg nem a to̗ro̗ko̗k
constantínapolt meg veuec
viadallal · es naǵ kílo̗mb kílo̗mb
čodackal vr ísten meg tíz-
-to̗sithe / de go̗ro̗go̗knec · es
eǵeb nemú gonoz kereztʼeńo̗-
-kert · es fel kereztʼeno̗knec o̗
bÿno̗kert e zent testo̗ket
es eǵeb zamtalan zento̗k-
-nec testíth a to̗ro̗ko̗c saarba
louoc laboccal megńomo-
-daac / Irtac ez ko̗ńvet ísten-
 
329v
-nec zíletese vtan / ezo̗r kílencz
zaz ńolcz eztendo̗be Amen
Díčertessec az vr ísten
es o̗ zent ańńa maría
míndo̗nben · es o̗ro̗kko̗n
o̗ro̗cke Amen ·1·508
María egy̋ptíaca elete
VAla nemínemú zent elet-
belí zent apatur / Ky̋nec
vala neue zent Zozímas Eǵ
ído̗ben kelletec nekí men-
-ni az erdo̗ben / lata nemí-
-nemú mezítelen embo̗rt
futhni kí a napnac hewse-
-geto̗l ígo̗n meg feketo̗do̗th-
-vala · Kít a zent futvan
 
330r
ko̗uetvala / Akara megtud-
-ni hoǵ kí volna / Kí felele
neki · es azt monda · Keǵel-
-mes zent aty̋am zozimas
míre fucz en vtannam
En vaǵoc eǵ mezítelen
azzońallat / kí te hozzad
nem mero̗c menno̗m
De aǵǵad neko̗m eǵǵíc
ruhadat kíuel fedǵem be
magamat · es o̗ro̗meto̗st
veled bezello̗c zent aty̋am
Zozy̋mas el čodalcodec ray̋-
-ta honnat az o̗ neueth
tudna · Az halvan nekí
vethe eǵǵíc ruhaíat · es
 
330v
az zent Zozímas terdre eseek
o labanac elo̗tte / kerven v́tet
hoǵ o̗ rea aldomast vethne /
Zola az azzoń · es ezt monda
zent aty̋am az aldomas vetes
te zent aty̋asagodhoz íllíc · Azert
alǵ meg engo̗met / mert te
pap vaǵ · Azt halvan zent
Zozy̋mas / hoǵ o̗ tudna az o̗
papsaga felo̗l / naǵon čodal-
-codec ray̋ta / Es kere v́tet
ístennec zeretetíert / hoǵmeg
aldana v́tet / Az zent azzoń
fel emelven kezet / zent zo̗me-
-vel meńńecben tekente / es
fohazkodvan monda / Keǵel-
 
331r
-mes ísten alǵameg testo̗ncket
lelko̗ncket / hoǵ o̗ zent zolga-
-lattʼara ǵorsoc lehesso̗nc /
Nezven zent Zozy̋mas az
azzońíallatoth / tahat a fo̗ldro̗l
keth sengel fely̋eb al / Azth
latvan zent Zozy̋mas / gon-
dola o̗ benne / hoǵ o̗ volna
kesertet · Maria egy̋ptíaca
zent lelo̗c altal meg esmere
az o̗ gondolattʼat / monda ne-
-ki / zent aty̋am Isten neko̗d
megbočassa / hoǵ engo̗met
kesertetnec alíttaz / Nem
vaǵoc zent aty̋am kesertet
De vaǵoc eǵ rementelen bí-
 
331v
-no̗s azzońíallat / Halvan azt
zent zozímas naǵ ay̋eta-
-tossaggal felele neki · es
ko̗ńo̗rge nekí ístenert / hoǵ
meg mondana neki ki vol-
-na · Zola az zent azzon ne-
-kí · es azt monda Zent
aty̋am / en vaǵoc egy̋ptom-
-belí Mícoron vronc crístos
-nac halala vtan volnec
tízenket eztendeí leanzo
Io̗uec alexandríaba · es oth
valec eǵ parazna / Auaǵ
eǵ by̋no̗s azzońíallat · Ez
karhoztaknac vtaan lako-
-zam a by̋nbe tízo̗n o̗th ezten-
 
332r
-deíg / Eǵ ído̗nec coraban
micoron soc kereztʼen menne
galʼakon íerusalembe · enes
el menec velo̗c / Mícoron
akarnec be menno̗m a tem-
-plomba a to̗b kereztʼeno̗ckel
Es alla eǵ test mellem kíth
en nem latoc vala · es ki tola
az ay̋ton · es nem akara en-
-go̗m bebočatni / Azt haromzor
teve enneko̗m En azt latvan
es meggondolvan hoǵ az en
by̋no̗mnec socsagaert nem
lo̗th melto be menno̗m az
zent templomba Naǵ kese-
-rúseggel kezdec sírnom · oth

332v
latec eǵ maríanac kepeth
ki az o̗ zent / ki o̗ zent o̗leben
fíat iesost tarty̋avala letheue
o̗ zent o̗lebo̗l · es terdre esec o̗
zent fíanac elo̗tte · es ezt mon-
-ǵavala / Keǵelmessego̗s fíam
iesus / nam ko̗zo̗nsego̗s ańa
zent eǵhaz mond engo̗met
írgalm ńero̗ bodog ańanac
hoǵ az legec Irgalmaz a bi-
-no̗s azzońíallatnac / Latode
melʼ zíue zerent keer · es sír
Iesus azt halvan / zent ańńat
ńakon o̗lele · es meg apola ·
es monda neki / en edo̗s
ańam / Leǵo̗n vǵ mikeppen
te írgalmassagod akary̋a
 
333r
Es oth hallec eǵ nemínemú
zooth / ki meeg azt monda
Azzońíallat / meń íordan
vize altal · es oth íduezúlz ·
es tarcz penítencíat by̋no̗dro̗l
Es en ki ío̗uec a templom-
-nac hay̋lakabol · es hoǵ meǵo̗c-
-vala a py̋aczon / talala eǵ
embo̗r / kít en nem esmero̗c-
-vala · es ada neko̗m harom
penzth · es a harom penzo̗n
vo̗k harom ky̋neret / On-
-neth elmenec y̋ordan víze
altal · es ío̗uec ez ky̋etlenben
íth tartvan penitencíat
neǵven heth eztendeíg čak
 
333v
a harom kenerrel e koraíg
eltem · es az vlta zent atʼam
embo̗rt nem lattamvolt ha-
-nem čak tego̗det mast lat-
-lac / De kerlec tego̗det zent
atʼam / hoǵ y̋maǵ ístent en
ertem bÿno̗s azzońíallatert
es kerlec tego̗det zent atʼam
hoǵ eztendẃ ez husvet nap-
-ian hozzad neko̗m ez helre
crístusnac zent testet / Acco-
-ron te zent kezeidto̗l hozzam
vennem / El valanac eǵmas-
-tol / Betelven az eztendo̗ hus-
-veth nap'a / el víue nekí crís-
-tusnac zent testet a helre
 
334r
Latvan / thahat az zent at-
íat / lezalla · es terdre eseec
naǵ sirassal · es ay̋etatossag-
-gal veue hozzaía crístosnac
zent testet / Esmeg kere v́tet
hoǵ hozza io̗ne eztendo̗ meg
az napon Es fogada zenth
zozímas hoǵ el ío̗ne / Be telven
eztendo̗ az nap · es el ío̗ue · es
lata az zent az zent azzonnac
kezeít eǵbe fogvan · es zo̗meít
be hvńvan a fo̗lto̗l fel alvan
harom sengel / legottan le bo-
-čatkozec Latvan tahat meg-
-holt / es naǵon kezde azon
sirńa az zent íambor · es nem
merí vala az zent azzonnac

334v
<a harom kenerrel ekoraíg
eltem · es ez vlta ze>
testet illetni / de sirvan a fo̗lden
terdo̗n alvala · Tekente a fo̗ldre
tahat meg írtac a fo̗lden Zozi-
-ma · te temessed el ez maría
egy̋ptíacanac o̗ zent testeth /
Es kezde sirńa / mert nem va-
-la sem kesi /Auaǵ valamí
allat kíuel nekí coporsoth
auaǵ seert čenalt volna · es
naǵ hamarsaggal el io̗ue eǵ
ígo̗n haragos orozlan / ki az o̗
ko̗rmo̗uel hamar eǵ seert asa
legottan elmene naǵ hamar-
-saggal onnaton zent zozímas
naǵ sirassal · es ístení o̗ro̗mmel
 
335r
terdo̗n alvan eltemethe az
zent azzonnac aldot zent
testeth · Amen
FOrseus píspo̗c mícoron
íozagban · es keǵo̗ssegben
fenlenec / Vtolso napy̋anac
idey̋ere íutvan lelket elboča-
-tha / Es latha keth anǵalt
hoǵ kík hozza ko̗zelgetnec vala
Harmadícat lata hoǵ elo̗tte
feno̗s to̗rrel · es fey̋er vertel
meǵenvala / Annac vtanna
halla az o̗rdo̗go̗knec reuasít
es y̋vo̗lteso̗ket · Elo̗l veǵo̗c
es haborusagot / auaǵ hadat
kezdenec vele · Micoron ím-
-mar elhalattac volna / meg-
fordulanac · es tizes ńillal
 
335v
v́tet lo̗vo̗ldo̗zní · keztecvolna
De az anǵal elo̗tte meǵo̗n-
-vala a vertel · es a túzes
ńílakat megfoǵavala · es
legottan meg oltty̋avala
Tahat az o̗rdo̗go̗c az anǵal<oc>
-nac ellene mondanac / hy̋wsagos
bezedo̗ket gakorta mondot
es azert kenzas nekíl · es se-
-relm nekíl nem kel a bodo-
-goknac elo̗tte elní Monda
az anǵal nekíc / Ha thú
by̋no̗ket ellene vetendo̗to̗c
kíčín by̋no̗kert el nem veez
Tahat az o̗rdo̗g monda
 
336r
Ha ísten ígaz ez embo̗r
nem íduo̗zul / Mert írvan
vaǵon / Ha meg nem for-
-dulandotoc · es olʼanoc nē
leztec mikent kíčinkeek
nem mento̗c meńorzagba
ky̋nec az anǵal meg mo̗uet-
-ven felele Bochanat ǵonha-
-tovl vala / de embo̗ro̗knec
zakasat meg tarta ky̋nec
az o̗rdo̗g felele Míkeppen
vo̗th gonossagot zokasabol
Azonkeppen veǵo̗n ǵo̗zo̗del-
-met a felsego̗s bírotol ~
A zent anǵal monda Iteltes-
-so̗nc ísten elo̗th / hoǵ az anǵal
 
336v
haborkodnec / ellensegí meg-
to̗retenec / Tahat az o̗rdo̗g
monda Am<íý>el zolga tuǵ-
-ia vranac akaratty̋at · es
nem tezi soc sebo̗ckel very̋
ky̋nec az anǵal monda ~
Míth nem telʼesito̗th be o̗
vra akarattʼanac / ky̋nec
az anǵal monda Aley̋tom
hoǵ míndo̗no̗kro̗l penitenci-
-at tartot volna · Az o̗rdo̗ <. > g
monda Eleb kello̗tvolna
keresni a penítencíat la-
-kodalmat · Es annac vtan-
-na gy̋mo̗lčet venni · Az ·
anǵal felele · Iteltesso̗nc
 
337r
ísten elo̗th / De az o̗rdo̗g es-
-meg felkele a vy̋adalra
es monda Eǵ ístent alít-
-toc vala ígaznac / hoǵ mín-
-do̗n nemi by̋nert ki fo̗ldo̗n
el nem mosatíc o̗ro̗kke hat-
-ta azt kenzani Ez embo̗r
kedeg nemínemú ruhat
eǵ vsurastol vo̗n · es arrol
ínǵen sem kenzatoth / hol
vaǵon azert ístennec igassa-
-ga / ky̋nec az anǵal monda
Vezteǵeto̗c / mert istennec
títkon valo to̗rueńít nem
tugǵatoc / mert valamíg
a penítencía remenko̗ttetíc
istennec írgalmassaga ko̗uet
 
337v
embo̗rt / Az o̗rdo̗g felele
De ith penetencenec sem-
-mi hele nínčen / ky̋nec az
anǵal monda Istení to̗rue-
ńo̗cnec melseget nem
tuǵǵatoc mícoron lezen
Tahat az o̗rdo̗g a forseus
pispo̗c lelket oth olʼ ígo̗n
vére hoǵ mícoron eleíben
víteto̗t volna míndenco-
-ron a veresegnec íele
-megteto̗t · es a veresego̗th
ístennec engedetí miath
a ruhanac valtsagaert
veue / Mas o̗rdo̗g monda
Meg vaǵon ńomorusaga
víd oda holot o̗o̗t meg
 
338r
ǵo̗zhesso̗c / zeressed rokoní-
-dath míkeppen ten maga-
dat · Felele az anǵal Ez em-
-bo̗r o̗ rokoni ko̗zo̗t íoth
mívelko̗do̗t Az ellenseg felele
Nem eleg az hanem mí-
-keppen o̗n magat zeretendí
ky̋nec az anǵal felele / Az
zerelmnec gy̋mo̗lče nem
eǵeb / hanem íol mívelko̗d-
-ní / Mert ísten ad míndo̗n-
-nec o̗ mívelko̗detí zerent
Monda az o̗rdo̗g Míert
ístennec bezedet o̗ro̗mest
be nem tely̋essítto̗tte / azert
karhozando hoǵ ez alnocsa-
-gos sereg vy̋na / az · zent
 
338v
anǵaloc ǵo̗zo̗delmeso̗c lo̗-
-nec Monda esmeg az
o̗rdo̗g / ha ísten nem al-
-noc · es o̗ bezedenec be
nem telÿesítto̗se vtalatos
ez embo̗r ken nekíl nem
lezen / fogada hoǵ ez ve-
-lagnac ellene mond / o̗
kedeg zerete e velagot az
ellen meeg monduan va-
-ǵon<e> Ne akary̋atoc zeretní
ez velagot / sem azocat
kík e velagban vannak Az
zent anǵal felele / Nem
zerette maganac azokat
kík ez velage / de zerette
 
339r
elsafarlaní embo̗ro̗knec
Az o̗rdo̗g felele Akar míkep-
-pen zerettessec ha istennec pa-
-rančolattʼa ellen vaǵon
Az zent anǵal az ellensego̗ket
meg ǵo̗zven Masodzor az
o̗rdo̗g alnocsagos vadolasoc-
-ra fordula / mondvan Meg
írvan vaǵon / ha nem hÿrde-
-tendito̗c <alno> azoknac o̗ <l> al-
-noksagat / o̗ veret te kezedbo̗l
kereso̗m ki / ez nem hírdeto̗th
a by̋no̗so̗knec ígaz peniten-
-ciat / zent anǵal felele Mi-
-coron a halgatoc vtaly̋ac
a bezedo̗t / a taníttonac ńelve
 
339v
-ees meg bantatíc mícoron
lattʼa hoǵ a predícacío meg
-vtaltatíc / Mert a bo̗lčnec
e zokasa / mícoron nínč
ídey̋e vezteglení tud o̗r-
-do̗go̗knec míndo̗n nemú
ellene mondasocban ígo̗n
fo̗lo̗tte naǵ had · es veteko̗des
lo̗n mínd addíglan míg
vr ístennec akaratty̋a míat
az anǵaloc ǵo̗zo̗delmeso̗c
lo̗nec · es meg ǵo̗zven ellen-
-sego̗ket / naǵ mondhatatlan
feno̗sseggel ez zent embo̗r
meg ko̗rńúlko̗ztetec / Eǵǵíc
az anǵaloc ko̗zzúl mikent
 
340r
beda monǵa / Monda nekí
Tekenczedče ez velagot / Te-
kente · es lata eǵ setetsego̗s
vo̗lget · es neǵ túzet az egbe
kík nemínemú falca fo̗l-
-do̗n valanac to̗le / Monda
nekí az anǵal Ez naǵ neǵ
túz kik ez velagot meg gy̋ot-
-íac · Eǵgíc hazugsagnac túze
mícoron embo̗ro̗c fogattac
a kerezt víz fo̗lo̗t / hoǵ o̗rdo̗g-
-nec · es míndo̗n nemú ke-
-velsegenec ellene mondnac
Azt be nem telʼesíttíc · Maas
túz kevanatossagnac túze
Mícoron ez velagí kazdagsa-
-got íncab zeretíc honnem
 
340v
a meńney̋eket / Harmad-
túz / engedetlensegnec túze
Mícoron rokonínac lelket
híwsagos marhakban ser-
-teny̋íe meg felnec · Negy̋ed
túz / Keǵo̗tlensegnec túze
Mícoron alatta valo zege-
-ńo̗ket foztanía · es o̗ nekíc
čalardsagot tenní semmíe
alítnac · es velnec An-
-nac vtanna a túzek
eǵben ko̗zelgetven eǵǵe
lo̗nec · es hozza ko̗zelgetnec-
-vala felven az anǵalnac
monda · Vram a túz
hozzam ko̗zelget Monda
 
341r
az anǵal / kít nem gery̋ez-
-to̗ttel nem eg te benned
mert e túz míndo̗nt o̗ mí-
-velko̗deti zerent kesert
Annac vtanna allelo̗c
testebe bočattatec / Roko-
-ni kedeg a testo̗t sirat-
-íacvala / kít holtnac alít-
-nacvala / A forseus píspo̗c
kedeg nemínemú ídeíg
ele · es ío mívelko̗detben
o̗ eleteth dičereto̗st meg
vegeze Amen Isten teste fel
emelese coron
Iduezleǵ ez velagnac velagossaga
Aty̋anac ígey̋e · bizon hosty̋a ·
elo̗ testh / tely̋es ístenseg /
bízon embo̗r · Aue maría
 
341v
Sent maría / istennec zep
ańńa / mindo̗nhato aty̋a-
nac valaztoth zereto̗ zep
leańa Iesusnac o̗ fianac
zepsego̗s zíleíe / zentlelo̗knec
zep ieǵo̗se / zentharomsagnac
zep zo̗uetneke Anǵaloknac
zep azzońa / zento̗knec zep
vígasaga / zízeknec zep ǵo̗nǵe
Meńorzagnac zep feno̗ssege
Meńńeí vduarnac zep eko̗sse-
-ge / Vígasagnac zep keralne
azzońa / by̋no̗so̗knec zep feno̗s-
-sege · es halattaknac zep hy̋edel-
-me Segelʼ mínket míndo̗n
íora · es otalmazmeg mín-
-do̗n gonoztol Amen
 
342r
Vrnak Neuebe kezdetíc
ez íras · es hy̋uattatíc zízek-
-nec coronaíanac · es ma-
-ǵaraztatíc bodogsagos
son y̋mag ero̗ttonc zíz
Ay̋thatossag · es maría
zy̋zeknec ǵo̗ngenec hy̋-
vattatic ez íras / Annac okaert
maǵaraztatíc bodogsagoson
Annac okaert halgassatoc
mínd tú vr istennec zolgalo
zízeí · es leańi ha akary̋atoc
meg tanulnía · es megtunny̋a
mikeppen · es mí zerrel elth
leǵo̗n az edo̗s íesusnac o̗ edo̗s
ziley̋e az ziz maria a templom-
ba · Es touabba míndo̗n ẃ
 
342v
eletebe mínth o̗ čeleko̗do̗t
leǵo̗n / Es íme en títo̗keth
meg tanítlac reay̋a / auaǵ
kedeglen azokra / Annac oca-
-ert mícoron az vr mindo̗n-
-hato ísten aty̋a volna / Ez ve-
-lagra ez edo̗ssego̗s zíz marí-
-ath / es day̋kalkottanac vol-
-na o̗ vele / az o̗ zúleí harom
eztendeíglen / Ennec vtanna
eǵeto̗mbe fel veuec v́tet az
o̗ zy̋leí / Tudńa mínt zenth
íohačín · es zent annazzoń
hoǵ v́tet aldoznaiac / es zen-
-to̗lney̋ek a templomba az
 
343r
zízeknec ko̗zíben vr ísten-
-nec zolgalattʼara / Annac
okaert mícoron vrnac
templomanac eleíbe íutta-
-nac volna o̗ vele Tudńa-
-mínt / A díčo̗sego̗s zíz maría-
-val / Ime ístennec zolgalo
zizeí · es leańí čodalatos do-
-log meglen čak harom
eztendo̗s leanzo · A zíz maría
es Ime míndo̗n embo̗rí se-
-gedseg nekíl a templomnac
o tízen o̗th grady̋čchan melʼ-
garadíčokon meglen az o̗reg
embo̗ro̗kes naǵ dolog vala
ńugodas nekíl fel menny̋e
 
343v
Melʼ dolgokat latvan A tem-
-plomnac o̗ fey̋edelmí · Tud-
-ńamínt / Az zíz maría felo̗l
čodalkoznacvala o̗ ray̋ta ·
Es touabba vala míndo̗-
-no̗cto̗l čodalatos vala kík
ez díčo̗sego̗s zíz maríat lat-
-íac vala / Es annac vtan-
-na Tudńamínt az aldozat
meg leven / auaǵ elvegezuen
melʼeket zoktanak vala
tenníe az o to̗ruenben · es
Ime mínd ezo̗k meg leven
Adac · es zento̗ltetec v́tet
az zízeknec ko̗zíben · es oth
maradvan ez díčo̗sego̗s · es
ǵengesego̗s ziz maria · Tudńa-
 
344r
-mínt a templomba az zízek-
-nec ko̗zo̗tte ey̋el · es nappal
megmaradvala az ístení
dičereto̗kben · Es touabba e dy̋-
-čo̗sego̗s zíz maría ky̋ čak
harom eztendo̗z leanzo
meglen olly̋go̗n hey̋ertuul íar-
-vala / es eerth erkúlčúl v́m-
-magat tarty̋a vala · es olʼ te-
-kelleto̗sseggel zol vala · es ísten-
-nec dičeretíbe megmarad va-
-la / hoǵ vǵmond nem alíttat-
-ney̋ec hoǵ ez díčo̗sego̗s zíz
mariía volna kísded lean-
-zu / de naǵ / es olʼ mínth
harmícz eztendo̗s az o̗ nagh
tekelleto̗s zentsego̗s elety̋nek
 
344v
okaert · es touabba · ezo̗nkep-
-pen maradvala meghy̋s az
zent y̋madsagba / O annac oka-
-ert díčo̗sego̗s azzońom zíz
María melʼ ígo̗n naǵ atte
erdo̗mo̗d az vr míndenhato
ístennec elo̗tte O annac oka-
-ert mínt tú vr ístennec híw
zolgalo zízey̋ · es leańí íǵeko̗z-
-íeto̗k ko̗uetní az zíz maríat
ha akartoc meg zento̗ltetníe
es akartoc o̗ vele o̗ro̗cke ví-
-gadnía az o̗ro̗k orzagban
Melʼet zerzo̗t vr ísten az
v́tet zereto̗knec / Azert mong-
-ía zent Pal apastal eǵ leuele-
 
345r
-be / hoǵ embo̗r nem latta · es
fil nem hallotta · es čak em-
-bo̗rnec zíuebe sem zallot mí-
-nemú bodogsagot zerzo̗t vr
isten az v́tet zereto̗knec
I Zy̋nek by̋ne tizen
II ńolcz Elso̗
III
IV 1 Gonoz gondolat
V 2 By̋nbe valo ǵeńerko̗des
VI 3 Gonoz kevansag ~
VII 
VIII 4 Vízza valo akarat
IX 5 Hítetlenseegh ~
X 6 Ay̋etatlansaag ~
XI 7 Keto̗lko̗dees ~
XII 8 Zegeńo̗knec meg vtalasa
XIII 9 Nemzetho̗z valo kevansag
XIV
XV X Ektelen valo vígasag ~
XVI
XVII

 
345v
XVIII Beketlenseg
XIX 11 Iozagnac meg vtalasa
a 12 Alhatatlansag
b 13
c 14 Keep mutatas
d 15 Iozagnac zeǵenlese
e 16 Maganac valo erthes
f 17 Vrasagnac kevensaga
g 18
 19 Hy̋w dy̋čo̗seeg
 20 Zolasnac / Auaǵ ńelnek
21 o̗ by̋ne huzon neeǵ
22 
 23 Karomlas
 24 Zwgodas
 25 Maga menthes
 26 
 27 Hamís híth
 28 
 29 Haragossag
 30 Ragalmassag

 
346r
Hazugsag / Ruth bezed
Hy̋zelko̗des Igrecseegh
Atkozodas
Zo̗mbe feńo̗gethes
· Veteko̗des
Iozagnac meg mo̗uetese
g Gonoz tanačh
Haborusag zerzes
Zo víseles
Hy̋r zolas
Magas hany̋as
Ty̋tok meg íelo̗nthes
Zertelen valo veztegsegh
Zertelen valo igereth
Zertelen valo feńo̗gethes
Hevolkodo bezed
Sok zolas a
 
346v
Elhaǵasnac o̗ by̋ne hu
-zon heet XXVII
Istenro̗l nem gondokodny̋
Istent nem feelny̋ · es nem zeretny̋
Istennec halat nem adní
Io mívelko̗deto̗th ístennec
nem tulay̋donítany̋
El mult by̋nro̗l nem bancodní
Malazthra valo nem zerzes
Malazttal nem elni · es v́tet
megnem tartaní
Isteni hy̋hlesre magat meg-
-nem tartani / Auaǵ megnem terítenj
Tulay̋don akarattʼat ístení
akarathhoz nem eǵǵesittenj
Zolosmara / Auag y̋madsag-
-ra nem ígeko̗zni ~
 
347r
Az y̋madsagokat kíkkel tarto-
-zic / Auaǵ felfogatta /Auaǵ
istení parančolatbol ko̗teles
reaia azokat elhanni · es elmulatnj
Istennec testenec vethelet / es
az zent ǵonast eǵ eztendo̗be
elhanny̋ Magat megnem
esmerni · es bínto̗l megnem
feǵelmezni / lelo̗knec esmeretí-
-vel g nem gondolni
Eǵhazakhoz · es predicacíora
nem sy̋ethny̋
Kesertetnec ellene nem allaní
Hagy̋ot penítencíat el halogatní
Mínth hamarab kellene meg-
tartani / es touab halaztani
Baratodnac íauan nem
o̗rúlni · es gonozarol nē bancodní
 
347v
Bozzusagot megnem bočatní
Hito̗th baratodnac megnem
tartaní / Vethko̗zo̗ket meg-
-nem feddení / Haborusago-
-kath megnem lassíttany̋
Tudatlanokat nem taníttanj
Zomorukat nem vígaztalni
Es ío Inteso̗knec nem engední
O̗th erzeko̗nsegh Ez vtan
kellene bútú zerent ty̋z
Parančolath Az vtan
heth halalos by̋n
Az vtan kílencz y̋degen by̋n
Sent lelo̗knec ellene valo
hath by̋n Istenre ńeeg
kealto by̋nek ey̋el · es
nappal Testy̋ hath írgal-
 
348r
-massagok / lelkí hath
írgalmassagoc Ńolcz
bodogsagoc · Zent lelo̗k-
nec heth ay̋andoka
Eǵhazí heth zentseghek
Híthnec tízeketh agazathí
Aue salutís hostía fily̋ deí
castaque matrís Nam te fíde
apprehenso · sínceríter pleneque credo
Iduo̗zleǵ íduo̗ssego̗s hostʼa ísten
-nek tiztha ańanak fy̋a / Mert
tego̗det hy̋thben lathlak / tíztan
es tely̋esseggel hízlek Nam tu
es meus saluator · tocíusque re-
-demptor / quí es natus nímpha
deí / qui ín cruce expassum est
Mert te vaǵ en íduo̗zíto̗m mínd
ez velegnac megvaltoy̋a · bízoń
 
348v
ístennec zent fía / ky̋ a kerezt-
-fan fezúltethek Dum sacerdos
verba fínít / Níl de pane re-
-manebit / sed est verum corpus
xp̄i / quod ín cruce y̋molatum est
Míkor a pap az íget el vegezí
nem alhat ky̋nernek alhatty̋a
Hanem lezo̗n crístus teste / ky̋
a kereztfan aldoztathek ~
Deum meum te collando aní-
-mo te magnífíco / trínítatj
recommenso / verbo isto quo assero
En ísteno̗m tego̗d díčerlec · lel-
-ko̗mmel en felmagaztallak
zentharomsag díčertessec · es
 
349r
ez íge mía aldoztassec
Ave salutís hostía fíly̋ deí casteque
matrís nam te fíde apprehenso
sínceriter pleneque credo en isteno̗m
Iduo̗zleǵ istennek zent ańńa
meńńeí zent ay̋andok · es
 
349v
eǵǵetlen eǵ malazt / tekenč
mínket keǵo̗sen / hoǵ zaba-
-dulhassonc az tewo̗lgo̗ vttol
Bodog zíz maría / ístennec
zent ańńa / taníčh mínket
tartanía ístennec parančo-
-latíth · es halalatost mínket
nekí zolgalní Meńńeí ma-
-laztoth a felsego̗s orzagbol
te zíz ańa maría ńer' mineko̗nc
 
350r
bočanatoth · es zent fy̋leídeth
hay̋čad ala neko̗nc O maría
Nery̋ míneko̗nc malaztoth
mert ańńa vaǵ a malaztnac
Ne ves mínket el to̗led / mert
mú neko̗d ko̗ńo̗rgo̗nk/ zent
ístenneknec valaztot zent ańńa
Vr tero̗mte adamoth / kí olʼ naǵon
vethko̗zek a parančolatoth meg-
zegee / mert az almat meg ewe
Az vtan tego̗det tero̗mte ańadnac
meheben zento̗lee My̋attad ví-
-lagot meg mert zamkíveto̗th
wala / pokol ay̋that meg tho̗ree
by̋no̗so̗ket onnat kíhoza / annac
vtanna meńorzagba felvíuee ·
350v
Aldoth the vaǵ maría az
zentharomsagtol / kero̗nc azert
tego̗det tíztíčmeg mínketh
ammí by̋no̗ncbo̗l / Mert the
vaǵ írgalm ńero̗ keǵo̗s zíz
maría Azzońoknac ko̗zo̗tte
az zentho̗knec fo̗lo̗tte te vaǵ
cristosnac zent ańńa / mert
viseled istennec fiat / mert
atte meho̗dbo̗l testo̗t fogada
vr ísten Segedsego̗d míath
aty̋a fy̋w zent lelo̗c aǵǵon
neko̗nc malaztoth / hoǵ ítelet-
-nec napy̋an mínketh megne
atkozy̋on / de mínket iduo̗-
-ziho̗n Amen Io dolog ez
 
351r
MIserorum pia adíutrix
et mestorum omníum te tu con-
-solatríx reparatríx / esto
mihi domína auxiliatríx atque
Míserorum pía ad-
íutrix / et mestorum
omníum tu consola-
curatrix
tríx reparatríx / esto
mihi domina auxílíatríx atque
 
351v
curatríx Arcus meus male
vexatur / morbo lupí veneno-
-si sic saucíatur crucíatur nō
est per quem medetvr seu leue-
-tur /atque curetur Rogíto te ro-
-sa vírgínum / que dicerís gra-
-cíosa mater omníum flebilíū
Interpella pro languore tuo
fílío vt curar morbo Ipse re-
-um esse nosco / et hanc penam
condígnam míhí vendíco
sed supplíco commenda me
fílío tuo vníco regí celíco
Areatu purget anímam
corporísque conferat píam
medelam det gracíam / per
 
352r
quam ex hoc adípíscar ín-
-dulgencíam vítam eternam
BIno̗so̗knec Maǵasaga ez
keǵo̗s segedseg · es míndo̗n
ńomorultaknac vígaztaloía
meg vy̋toy̋a / enneko̗m az-
-zońom ío segedsego̗m · es ío
vruosom Mert en testo̗m na-
-ǵon kenzatík fene farkasnac
sebeuel / sephesúltetíc · es ǵo̗ttre-
-tíc / nínčen kíto̗l ǵogíttassek
sem segeltessek · es vígaztassec
Kerlek tego̗d zízeknec rosay̋a
kí mondatol míndo̗no̗knec
malaztos ańńanak síralma-
-soknac / esedo̗zy̋el corsagomert
 
352v
íesus fy̋adnal ǵogy̋honmeg
engo̗m
