
{1r}
felelembe ethketth vescen
wala § melʼ ewfemÿanu-
-snak feleseǵe wala aglaes
néwo̗ § kÿ azon aÿtatus-
-sagban ees ÿo úgÿekeze-
-thben wala § <mÿkon ke->
mÿkoron kedegh o̗nekÿk
magzathÿok ees fÿok
nem wolna § o̗ ÿmad
-sagokerth ees aÿtatus-
-sagokerth § ÿsthen nékÿk
fÿath ada § melʼ fÿwnak
adasa wthan § magok-
-ath thÿztha elethre


{1v}
fogadassal éro̗sseÿtek §
ez germek kedegh adat-
-tathek dÿakÿ thudoma-
-nra § holoth mÿkoron
menden bo̗lcheseggel
fenlenek ees emberkor-
-ra ÿwthoth uolna § ch-
-asarÿ wdwarbol nekÿ
zÿz lean ualastathek §
ees hazassagscerent nekÿ
adattathek § el ÿo̗ue az
eÿ § kÿben o̗ÿegÿesseuel §
thÿthkon ualo agÿas-
-hazaba o̗ ÿegÿesseuel

 
{2r}
béé menee § holoth § ez
zenthseǵes ÿfÿw § ew
ÿegÿesseth kezde thane-
-ÿthanÿ § ÿsthenÿ fele-
-lemre § ees kÿslenÿ zÿ-
-zesegnek zepplo̗thelen-
-segre § ennek wthanna
o̗ aran gúrúÿth § ees
parthao̗uenek chath-
-ÿath ees feÿeth kÿwel
o̗uecgÿk wala § nekÿ
tharthanÿ ada mon-
-duan § wegÿed ezeketh
ees tharchÿad mÿgh


{2v}
neked kel § ees wr legen
mÿ ko̗zo̗tto̗nk § ezek
wthan ko̗lchegheth
wewen az thenǵerre
mené ees thÿthkon
haÿoba haguan § la-
-odicia newo̗ warusba
ÿwtha § ees ÿnnen sÿ-
-rÿanak edÿssa newo̗
warosaba mene § holo-
-th wronk iesus cristu-
-snak kepe § emberÿ 
múnelkúl dÿcho̗n
ÿrattatoth ees zereste-


{3r}
-teth § howa mÿkoro-
-n ÿwthoth wolna §
mendeneketh melʼeketh
vélé vÿth vala zeǵeńe-
-knek oztha § ees koldus
ruhaba o̗lto̗zuen § egÿ-
-eb zeǵeńekwel azzon-
-nÿonk zÿz marianak
egh haza élo̗th foga
úlnÿ § az alamiznab-
-ol kedegh kÿth nekÿ a-
-dattathnak vala čak
zenthsegscerenth ma-
-ganak tharthwan az

 
{3v}
tho̗bÿth egÿeb zeǵeńek-
-nek ozthÿa vala § ÿnnen
hazol kedegh az atʼa o̗ fÿ-
-anak el menesero̗l iǵen
fohazkodwan § mendh
ez velaghscerenth zolga-
-ÿth el érésthe kÿk o̗thet
nagh zeretettel § ees gÿor-
-sasaggal keresnek § kÿk
ko̗zzo̗l nemelʼlʼek mÿkor-
-on § edÿssa newo̗ varosba
ÿwttak volna § ez zenth
elektho̗l megh esmertete-
-nek § dee o̗kh megh nem


{4r}
esmerek ez zenth eleketh §
o̗nekÿ egÿeb zeǵeńekkel 
alamiznath adanak melʼ
alamiznath elueuen §
isthennek hala adwan
monda § halath adok en
theneked vram isthen
merth en velem en zol-
-gaÿmthwl alamiznath
vetetel § megh theruen
azerth az zolgak megh
úzenek az atthÿanakh
hog sohol megh nem le-
-lthek volna § azerth ez zēt


{4v}
eleknek annÿa az o̗
elmenesenek napÿatol
fogua § zakoth az hazn-
-ak padimonthoman
lee thereÿthwen sÿral-
-mas fohazkodasokath
thescen wala mondua-
-n § mÿgh az en fÿamot
megh nem lelendem
mendh adÿgh sÿralo-
-mba ÿth lakozom § az
ÿegÿese ees monda o̗
ÿpanak mÿgh valamit
nem hallok az edes ha-


{5r}
-zas vram felo̗l § mend
addÿgh ǵerlicenek thv-
-laÿdonsagascerenth
egÿedo̗l veled maradok
Mÿkoron azerth ez zēt
elek az felo̗l mondoth
egh haz elo̗th valo haÿ-
-lokba thÿzen heeth este-
-ndeÿgh ÿsthenÿ zolg-
-alathban ees dÿcheret-
-be lakozoth volna § az
bodogh azzonnak kepe
kÿ azon egh hazba vala §
monda az custosnak


{5v}
hozdbee az isten emb-
-ereth merth meltho
meńńeknek orzagara §
ees istennek lelkee § az az §
zenth lelek nÿwgozÿk
o̗ raÿtha § merth o̗ ÿm-
-adsaga mÿnth gÿwÿ-
-thasnak ees themÿene-
-zesnek fẃsthÿ vrnak
eleÿbee fel megÿen § 
Mÿkoron kedegh az
custos nem thwdna
kÿth mondana § mon-
-da esmeth azon keph §


{6r}
az kÿ az egh haz élo̗th
úl § az custos leǵ otthan
kÿ menwen o̗theth az
egh hazba bee vÿwe §
melʼ dologh mÿkor me-
-ndeneknek kÿ hÿrhedn-
-ek § mendenektho̗l thÿz-
-theltethnek § emberi dÿ-
-cho̗seǵeth el akarwan
thauozthathnÿ § ennen
el mene § ees laodiciaba
ÿwtha § ees oth haÿoba
hagwan § mÿkoron ci-
-licianak tharson neuo̗


{6v}
warosba akarna ewe-
-znÿ § isthennek zerzese-
-bo̗l ees akarathÿabol §
romaÿ parthra ÿwta §
kÿth lathuan ez zenth
elek monda o̗nno̗n 
magaba § en atʼamnak
hazanal esmerethlen
lakozom § ees egÿebek-
-nek therhes nem lesek §
az o̗ atthÿa kedegh ch-
-ÿasarnak palothaÿa-
-bol ees wdwarabol
megh theruen § ees zol-


{7r}
-gaknak sokassaga o̗-
-theth megh ko̗rnÿo̗ko̗-
-zwen § ez zenth elek o̗tet
élo̗l thalala § es vtanna
foga ÿwo̗lthenÿ mo-
-ndwan § isthennek zol-
-gaÿa enǵemeth zara-
-dokoth the hazadba
fogatthasbe § ees the az-
-thalodnak kénÿer hei-
-iabol ees maradekabol
enǵemeth thenǵettes
ees elthees § hogh az
wr isthen az the zara-


{7v}
-ndokoddal ees irgalm-
-azzon ees ÿol thegen §
hogh ezth hallotta vol-
-na az o̗ atthÿa § o̗ fÿa-
-nak zerethethÿrth pa-
-ranchola hogh hazaba
béé fogattassek § nekÿ
helʼ zeresthessek ees o̗
thulaÿdon asthalarul
nekÿ ethek zolgaltassek §
ees nekÿ thwlaÿdon
zolgaloth walaztha §
ez zenth élék kedegh hoz-
-ÿw ÿmadsagokath tezen

TEZEN + VALA


{8r}
vala § testhet bo̗ÿto̗kkel
ees vÿgÿazasokkal o̗sto̗-
-uereÿthÿ wala § ees az
haznak zolgaÿ o̗teth
sok keppen megh mo̗-
-uethÿk wala ees meg 
chwfollÿak wala es
mozdo wÿzeth feÿre
tho̗lthÿk wala § ees
sok kúlo̗mb kúlo̗mb
bozzoth o̗ raÿtha tez-
-nek wala deh o̗ me-
-ndenekbe bekeseghes
wala § thÿzen heeth

 
{8v}
esthendeÿgh azerth
o̗ atthÿanak hazanal
esmeretlen lakozekh §
Mÿkoron kedegh az
zenth leleknek ÿelen-
-thesebo̗l megh thutta
volna hogh o̗ elethenek
veǵe el ko̗zelǵethne §
pappÿrosth thentau-
-al egÿethembe kere §
ees elethÿnek scereth
vgÿan otthan mend
megh ÿra § wasar 
napon azerth § misek-


{9r}
-nek zolgalathÿa vta-
-n § az sanctuarÿumba
zozath hallathek mon-
-duan § ÿo̗uethek en
hozÿam mendh kÿk 
munkalkodthok ees
megh therhelhetthe-
-tek ees en megh eleǵe-
-ÿtlek thewktho̗ko̗th §
melʼ zozath haluan
mendenek megh ret-
-tenuen § archwl fo̗ld-
-re ésenek § ees ÿme az
zozath masochÿor


{9v}
monda § keressethekh
megh az isthen embe-
-reth § hogh ÿmagÿon
romaÿrth § kÿth men-
-denek kéreswen ees
megh nem leluen §
monda harmachÿor §
ewfemÿanusnakh
hazaba keressetek § m-
-egh kérdwen erro̗l
ewfemÿanusth § ma-
-gath ebben semmÿ
thudonak walla § fel
kelwen azerth arka-


{10r}
-dius ees onorius cha-
-sarok innocencius
papaual egÿetembe §
menenek ewfemÿa-
-nusnak hazahoz § es
ÿme zenth eleknek
zolgaloÿa § wrahoz
ÿo̗we mondwan lasd
megh vram kem az
mew zarandokonk
az § akÿth keresnek §
merth nagh zenth
ÿletho̗ ees bekesegh
thartho ember § Oda


{10v}
futhwan azerth ez
ewfemÿanus § lele
o̗thet halwan § es lata
o̗ orchaÿat fenlenÿ
mÿnth angÿalnak §
ees az leueleth kÿth
kezebe tharthuala ak-
-ara kÿ wennÿ dé nem
vehete § kÿ menwen
azerth ez ewfemÿanus
onnan § Mÿkoron ezt
az chasaroknak ees
papanak megh monta
volna § o̗k ees bee mene-


{11r}
-nek mondwan § ÿol
leheth búno̗so̗k lego̗-
-nk § deh lam ez orzag-
-nak bÿrodalmath es
lelkÿ o̗rizethnek gon-
-dÿath viselÿwk § agi-
-iadh neko̗nk azerth
az leueleth hogh thu-
-gÿwk megh mÿ va-
-gÿon bélee ÿrwan §
ees az papa elo̗ ÿarol-
-uan foga az lewelet
ees o̗ legottan nekÿ
bochatha § ees megh


{11v}
oluasthata az leuelet
mendh az nepnekh
sokassagnak ees athi-
-ianak élo̗tte § hog ezt
hallotta volna ewfe-
-mÿanus nagh kese-
-ro̗seǵebe megh habo-
-rodek el chodalkodek
el remo̗le ees ereÿ el
fogÿwan fo̗ldre le esek §
Mÿkoron azerth o̗nn-
-o̗n magaba theruen
ésce megh ÿo̗th vol-
-na § kezde ruhaÿth


{12r}
zaggathnÿ wen ha-
-ÿath es zakalat ńú-
-nÿ tepnÿ es o̗nno̗n
magat to̗rnÿ § es az
o̗ fÿanak testere esuen
ÿuo̗ltuala mondu-
-an § Iaÿ ennekem edes
fÿam mÿre ez zerrel
megh zomoreÿtott-
-al enghemeth § mire
ennÿ esthendeÿgh
kesero̗segheketh ees 
fohazkodasokath tet-
-tel ennekem Iaÿ en-


{12v}
-nekem gÿarlosagosn-
-ak merth latam az en
venseǵemnek taplalo
esthapiat az nosolÿaba
elo̗ttem féko̗nnÿ es nek-
-em nem sollanÿ § Iaÿ
ennekem merth ÿmar
touabba semmi viga-
-sagom nem leheth § az
o̗ annÿa es mÿkoron
ezt hallotta volna § mi-
-nth anÿa orozlan halot
el zaggauan azonkepe-
-n ruhait ńo̗uen § élo̗


{13r}
herthelenkedeek § haiat
megh eresthuen scem-
-eÿth egbe fel emeluen §
es mÿkoron az sokassa-
-gtul az zenth testhez
nem mehetné § ÿuo̗lt-
-uala monduan agÿa-
-tok vtath vraÿm § hog
lassam az en edes fẏam-
-oth § ees hogh lassam
az en lelkemnek vigasa-
-gath § es hogh lathassam
kÿ zopta az en emleim-
-eth § ees mÿkoron Iutot-


{13v}
-uolna az testhez raia
esuen mondwala § iaÿ
ennekem fÿam § en
scememnek vilagossa-
-ga § mire to̗ttel igh
mÿneko̗nk § mire illie-
-n kegetleno̗l múwelo̗-
-nk chelekettel § latodu-
-ala te athÿadoth ees
enǵemeth gÿarlosagos-
anÿadoth nagh kese-
-ruseggel sÿrnÿa § es
nem mutatoduala
magadoth neko̗nkh



{14r}
es tennen zolgaÿdh
bossonkodnak wala te
ellened ees el túro̗d va-
-la § es gÿakorta o̗nno̗n
magat az testhre haÿt-
-ÿa uala § nemikoron
o̗lelǵetÿuala § nemiko-
-ron kezeiuel orchaÿat
illetiuala es apolgatÿa
wala monduan sÿr-
-ÿatok en welem mend
kÿk ielen uattok § me-
-rth § <mer> thÿzen heeth
esthendeig en hazam-


{14v}
nal tartottam es nem
tuttam hog ennekem
egetlen egh fÿam legen § 
az o̗ zolgaÿ szidalmazak
uala o̗tet es archul ve-
-rik uala § oh ennekem
kesero̗seǵes ańanak kÿ
ad en scemeÿmnek ko̗n
hullatasnak kut feieth
hog sirassam nappal es
eÿel en lelkemnek scerel-
-meth ees kesero̗seǵeth
Az o̗ iegiese kedeg o̗lto̗z-
-uen gaz ruhaba nagh


{15r}
kesero̗seǵes siralmal
monda ÿaÿ ennekem
merth ez napon arua-
-iul hagiattatam ees
o̗zuegÿo̗l marattam §
ÿmar ninchen kÿre te-
-kentenem § es kÿre sce-
-meimeth emeluen § ez
napon az en thúko̗ro̗-
-m meg to̗ro̗t es en re-
-menseǵem el uesceth §
mathulfogua kezdetet
el az en kesero̗seǵem es
veǵe soha nem léscen


{15v}
az neph kedeek ezt hal-
-uan nagh ko̗nhullata-
-ssal sÿruala § mendh
ezek wtan az papa cha-
-sarokkal egietembe
veuen az testet eg disces 
ees tÿstesseǵes nosolʼa-
-ba helʼheztetek § es uiuek
az varosnak ko̗zepire §
ees meg hirzeteek az
ko̗zo̗nseǵes nepnek hog
az isthennek embere 
es zenthÿ meg leleteth §
kÿth mÿnd az éghes

MIND + AZ + EGEZ VAROS +


{16r}
uaros keres uala § ees
mÿnd az zenthnek ele-
-ÿbe futnak uala § ha va-
-lamelʼ § beteeǵ az zenth
testet illeti wala § legh
ottan meg vigasic va-
-la § uacok latnak wala
o̗rdo̗nǵo̗so̗k zabadol-
-thatnak uala § es me-
-nden beteǵek walami
beteǵseggel tartatnak
vala § az zent testh illet-
-uen megh wigaztath-
-nak wala § az chasarok


{16v}
kedeegh eńńe sok chu-
-dath lathuan kezdeek
az papaual egetembe
az nosolÿat winnÿe es
hordnÿ § hogh o̗kees
azon zent testho̗l meǵ
zenteltethnenek § akko-
-ron ees az chasarok ar-
-ańnak § es ezústnek bew-
-seǵet az uchakon el hÿ-
-ntetheek hog az soksaǵ
penznek keuansaǵaba §
meg foglaltatneek ees
az zent testh az egh


{17r}
hazhoz winnÿe hadnak
Dee az neph penznekh
sceretetÿ hathra wetue-
-n § inkaab es inkab az zēt
testhnek illetesere herte-
-lenkedik wala § es ez ser-
-rel nagh munkaual es
éro̗uel § zenth bonifaci-
-us martÿrnak eg haza-
-ba weǵezetre béé viuek ·
ees oth heeth napon
isteni dicheretben meǵ
maraduan § zerzenek
koporsoth § arańbol §

 
{17v}
ezústhbo̗l es draǵa .ā.
nemes ko̗uekbo̗l kÿbe §
az zenthseǵes testeth
nagh thÿstesseggel
helʼheteek béé § ees az
koporsobol olʼ § edesseǵes
illath kÿ zarmazÿkh
wala § hog mendenek
az aleÿttÿak uala hog
kẃlo̗mb kẃlo̗mb Io
illato fúuekkel auagh
porokkal volna rakua § 
Megh holtuala kedeg
ez zenth elek zenth

 
{18r}
Iacab hauanak tizen
hathod napÿan § wr
zúlethesenek wtanna
harom zaaz kilench-
-uen nÿolch estendo̗ben § 
kÿnek erdemeÿrt agÿa
neko̗nk ÿduezeÿtho̗nk
eltho̗nkben malasthi-
-iath ees <ÿo̗úeme> ÿo̗u-
-endo̗re az o̗ro̗k dÿch-
-o̗seǵeth Amen


{18v}
Aldoth isten : kÿ me-
nden emberth
ÿduezeÿthenÿ akars § 
ees bÿzonsagnak esme-
-rethire ÿo̗nnÿ § zenth
pal elso̗ remethe § mÿkep-
-pen zenth Ieronÿmus
thescen bizonsagoth
rola § kÿ o̗nekÿ elethÿth
megh ÿrtha § Mÿkoro-
-n decius es valerianus §
ez keth kégietlen chasar-
-nak ÿdeiben § Melʼ ÿdo̗-
-ben kerestÿenek ellen :


{19r}
nagh haburusagh kez-
-deteth volna § egÿptom-
-nak thartomanÿaban §
kÿ neueztetÿk also thé-
-baÿdanak § kÿbe zúle-
-tek ez wilagra ez elso̗ re-
-methe zenth pal § kÿnek
zẃleÿ keresthÿenek va-
-lanak § es wÿlagÿ nem-
-zethseǵen · nemes nem-
-zetek walanak · o̗tet es 
megh kerestelek ees
palnak neuezek § ees
hogh fel kezdet volna


{19v}
neuekednÿ § mÿnt azon
zenth Ieronÿmus mo-
-ngÿa · mendh ǵo̗ro̗gh
ÿrasban ees scerechen
ÿrasban o̗ ÿfÿwsaga
scerenth § ÿol thanolt
wala · Mÿkenth kedeg
ennek wthanna elth
legen lasuk meg · hog
kedegh deciusnak ees
waleriusnak habor-
gatasok alath § kÿ ÿdo̗-
-ben romaban corneliꝰ :
Carthagÿnaban kedeg


{20r}
Cÿprÿanus o̗ bodogh
werekkel martÿromsa-
-goth scenuettek volna §
ees egÿpthomban ees
thebaÿdaban hol zēt
pal lakozÿk uala § féné
habwrwsagh sokh
eghazakath puzteitot
volna el § kerestÿen
nepek wr ÿsthennek
scerelmeÿrth to̗r mi-
-iath o̗ro̗mesth akar-
-nak wala meg hal-
-nÿa : Deh az chalard


{20v}
gonoz agh ellensegh
pokolbelÿ o̗rdo̗g halal-
-ra hozo gÿo̗threlmeth
keresuen § Merth lelke-
-keth inkab akar vala
foÿthanÿa hog nem
testeketh § ees mÿkenth
Cÿprÿanus mondÿa §
kÿ o̗mÿaÿok kÿnzatot
· hog · akÿk meǵ akarn-
-ak wala halnÿ § nem
hagÿak wala megh
o̗lnÿ § hogh kedeǵ nekÿk
kegettlenseǵek nÿlʼuab-


{21r}
ban megh ÿelentessek §
keeth peldath irt meǵ
zent · Ieronimus ees
wgh mondh § hogh
azon ÿdo̗ben keeth ÿfÿ-
-w keresthÿent foganak
meǵ § kÿnek az egÿk
ÿmar kẃlo̗mb kẃlo̗-
-mb kÿnokoth megh
go̗zo̗th wala § mezel
menden thesthet meǵ
kenek kezeth hata meǵe
ko̗tho̗zwen § ees az na-
-pnak hewseǵere feke-
-tek


{21v}
kÿ annak élo̗tté vas ple-
-nek thúzes kennÿath
megh go̗zthe uala § hog
legeknek darazoknak
es egÿeb merǵes ferǵek-
-nek ragnÿok es fuldal-
-nÿok hadnak § hogh
keresthÿen hÿtthro̗l el
térné § Maas ÿfÿath
kedegh § kÿ mÿkoron
o̗ ÿfÿwsaganak virag-
-aban fenlenek § egh ne-
-mes dÿsces kerbe feÿer
lÿlÿomok ees feÿer ro-


{22r}
-sak ko̗zÿbe wÿuek § holot
wekon zolasual cher-
-ǵedes wala § es fanak
leuelÿ lassw sceel mÿa
ingadoz wala § egh ekes-
-scen meǵ vethet agba
hańotta feketek § es hog
o̗magath fel né verhet-
-ne § scelʼmes allattal me-
-gh thekerth ko̗teluel
kezeth labat § ero̗ssen
megh ko̗tho̗zek § es mÿ-
-koron menden ember
onnan el menth volna


{22v}
oda mene egh zeph
testo̗ scegentelen leań §
kezde o̗teth chokolgatnÿ
es o̗lelǵethnÿ : es hogh
chak bescelenÿees eǵte-
-len § o̗ eǵtelen illetese-
-nek mÿatta § kezde az
ÿstennek scerelmewel
meg tho̗lt ÿfÿath bẃ-
-nre ǵerÿesthenÿ § Deh
hog mÿth thegen cri-
-stusnak wÿtéze howa
fordeha magath kÿth
kÿnok megh nem


{23r}
go̗zhetenek Megh
go̗zÿwala testhÿ gÿ-
-wÿtokmannak <in>
thẃze § es mÿkoron
o̗ testeben okossagnak
ellene walo indulast
erzeth wolna § Nem
lo̗n mÿwel o̗ ellenseǵ-
-enek ellene fegwerke-
-dnÿ § ÿme wr ÿstennek
<ilh> ihlesenek mÿatta
o̗nno̗n ńelweth el ha-
-rapa es scegentelen ch-
-okolgathonak weresen


{23v}
orchaiara po̗ke § es éke-
-ppen bwÿasagnakh
thẃzeth § scerelmenek
nagsagath meg olta §
ees meltho dÿcherethes
go̗zedelmeth ńéré § azon
ÿdo̗ben mÿkoron ilʼlʼe-
-tenek leesnek wala §
lakozÿk wala ez zenth
pal az also thebaida-
-ban egh hwgawal §
kÿth ÿmar fernekh
adoth wala § az gazda-
-gsagban § ees o̗ro̗kseg-
-ben

O̗ROKSEGKBEN § KŸ O̗


{24r}
kÿ o̗ zúleÿtho̗l raÿok
maradoth wala § kedeǵ 
ÿmar ez zenth pal §
thÿzen hathodh ewÿ
ember wala § es sceled
ember wala § es mÿnt
elo̗zo̗rÿs mondam m-
-endh go̗ro̗gh irasban
ees mend scerechen
ÿrasban ÿo̗lth tanolt
wala § hog kedegh § 
az habwrwsagnakh
scele elo̗th wagh felel-
-me elo̗th lappagna §


{24v}
ees messce walo falu-
-aban lakoznek § az
hwganak ferÿe § az az
rerÿ kezde o̗teth tÿtko-
-n el arwlnÿ § kÿt inkab
enÿztenÿ kel wala §
annak okaerth hogh
az gazdaghsagh § ees
o̗ro̗kseg o̗rea marad-
-na mendenesthewl §
Merth gÿakortha
embernek o̗ zẃet az
gonoz ez wÿlaǵÿ gaz-
-dagsagnak kewansa-
-ga


{25r}
kegetlensegre kesceleit
azerth ez gonozsagtwl
sem o̗ feleseǵenek sÿra-
-sa sem az egetembe wa-
-lo athÿafÿwsag § sem
isthenÿ felelem § o̗teth
megh nem hwzhatia
wala § So̗th inkab ẃ-
-gekezÿk uala § es to̗rek-
-edÿk wala o̗tet el arwl-
-nÿ § kegetlenseggel el-
-wo̗n mÿkenth keges-
-seggel § holoth kedeg
ez bo̗lch ÿfÿw zenth


{25v}
pal § ezth escebe wo̗tthe
wolna § el futha az keiet-
-lenbe pwztaba § hogh
oth az habwrwsagnak
weǵeth warna § az o̗
ketelenseǵet ÿo akarat-
-ra fordeÿta § az az § kete-
-lenseggel megÿen va-
-la oda § deh ÿmar o̗n-
-no̗n ÿo akarathÿasce-
-rent meg akara ma-
-radnÿ § es lassan lass-
-an eleb ees eleb men-
-wen esmeg meg al


{26r}
wala § az az belÿeb es
belÿeb megÿen vala az
keÿetlenbe naprol nap-
-ra § ees ezth mÿkor gÿ-
-akortha tenne § lelee
egh ko̗zÿklath § es to̗-
-ueben egh lÿkath § me-
-llÿeth nagh ko̗wel béé
to̗ttek wala § melʼ ko̗uet
el emeluen mÿkenth
emberi kewansagh
agÿa § kÿtkokon thw-
-dakoznÿ § es escebe ve-
-ue ez zenth pal § hog


{26v}
nagh therhel wolna
belo̗l § ees felo̗l nagh
nÿlasa wolna § kÿ nÿl-
-asth egh agh palma-
-fa agaÿnak lewelwel
béé fedezeth wala § ees
alatta egh kÿ folÿo kwt
wala § kÿnek wÿze az
fo̗ld zÿnÿn el folʼ wala
egh kewesse § esmegh
ottan az fo̗lbe enÿzÿk
wala § walanak kedeg
ennek felette azon ko̗-
-zÿklan § hogh ha nemelʼ


{27r}
lako helʼek ees haÿlokok
kÿbe lelethnek uala ẃ-
-lo̗o̗k ees wero̗k § faraga-
-sok ees egÿeb nemew
keeseǵek § kÿbe teccÿk
wala penznek ÿegzese
es ez helth scerechenek-
-nek ÿrasÿ reǵÿ ÿdo̗be-
-n al penz wero helnek
mongÿak § latwan
azerth zenth pal ez he-
-lth meg scerete § hog
ha ÿstento̗l nekÿ aÿa-
-nloth awagh adatoth


{27v}
wolna · Mÿkent zent
Ieronÿmus tescen bÿ-
-zonsagot rwla kÿ o̗ne-
-kÿ eleteth meǵ ÿrtha §
ez ko̗lÿkban emberek-
-nek esmeretlen § hath-
-uan estendeÿg lakozot
magath ÿsthenÿ ÿma-
-dsagban § es bo̗ÿto̗kben
ees egÿeb nemo̗ ÿste-
-nÿ edessegben foglal-
-ual § Mÿkenth kedeg
sathannak meńe al-
-noksagath es keserte-


{28r}
-tÿth wÿselthe es scen-
-uette legen § eg ember
sem twgÿa § hanem
chak az wr ÿsthen §
ees o̗nekÿ eledelt ees
rwhazatoth az palm-
-afa ad wala § az az §
az palmafa gÿmo̗lch-
-ewel ÿl wala § ees az
lewelebo̗l rwhath
ko̗tho̗t wala magan-
-ak § hog kedeg ez dolo-
-gh walakÿnek lehe-
-thetlennek né tessek


{28v}
iesusth wescem tan-
-owa mend o̗ zenth
angelÿwal § hogh
az pwzthanak resce-
-ben § kÿ sÿrÿawal es
scerechenekkel hatha-
-rws § hogh olʼ barato-
-koth lattam § kÿk ko̗zzo̗l
harmÿnch esthendo̗-
-to̗l fogwan béé rekest-
-uen arpa keńerwel
ÿl wala § ees sarws
wÿzeth ÿzÿk wala §
Maas kedegh eg agh


{29r}
chatornaban kÿth
paganok sÿrakwba-
-nak neweznek § napo-
-nkenth o̗th palma
gÿmo̗lchwel eel vala
ees taplaltatÿk wala §
ezek hÿhetetleneknek
ees kethseǵeseknekh
teccÿk azoknak akÿk
nem lattak § Deh az
hÿwo̗knek menden
lehetho̗ § Deh hogh
esmeg az elestebbÿ
bescedemhez terÿek


{29v}
Mÿkoron ez bodogs-
-agws zenth <zaa> pal §
zaaz tÿzen harom este-
-ndo̗ben angelÿ eletet
wÿscelne fo̗ldo̗n § es
az bodogsagws zēt
anthal thÿz heÿan
zaaz estendo̗th lako-
-zoth wolna az pwz-
-taban § ees bÿrna
atʼa fÿaknak feÿede-
-lemseǵet · ees mÿ-
-kenth o̗maga zokta
wala mondanÿa


{30r}
hog o̗to̗le walwan
egÿeb barath senkÿ
az keÿetlenbe nem
lakozot wolna élo̗b §
es mÿkoron eÿel ńw-
-gonnek § almaban
nekÿ meg ÿelenek §
hog azon keÿetlennek
belso̗ resceben o̗nala-
-nal sokkal ÿob barat
lakoznek awag wol-
-na § kÿth ees kellene
hamar el menwen
meg lathnÿ § Azerth


{30v}
mÿhelth naph tham-
-ada § az tÿztelendo̗ zent
ween ÿambor § estap-
-ÿawal ero̗ttelenseget
thamogathwan kezdé
el mennÿ howa nem
thwdwala § az az · nem
thwgÿa wala melʼ fele
menne § Deh mÿkor-
-on az napnak féleet
el mente wolna § felo̗l
nagh bwzgosagws
hewsegh sẃthÿ uala §
ees megh bagÿadoth


{31r}
wolna § Demaga o̗
kezdeth wtharol megh
nem ther wala § Mond-
-uan hÿscem hogh az
wr ÿsthen § o̗ zolgaÿath
kÿth nekem ÿǵÿrth es
ÿelenteth megh mw-
-tathÿa § ees hogh ez
erdo̗ben ees keÿetlenbe-
-n ees wo̗lgekben ÿar-
-na § Ide ees thowa § es
ees keresne o̗thet § ÿme 
azonban lata egh
allatoh kÿnek az felso̗


{31v}
fele ember wala § az
also kedeg lw wala §
kÿth reǵÿ pagan bo̗l-
-chek ÿpocenthawrus §
awagh lowal elego̗lt
embernek neweznek §
kÿth mÿkoron latoth
wolna zenth antal § 
o̗ homlokath zenth
keresthnek ÿegÿewel
megh ÿegze § ees mo-
-nda nekÿ nagh bator-
-saggal § Cÿ ees kÿ wa-
-gh thé ees melʼ felee

LAKOZIK


{32r}
lakozÿk az ÿstennekh
zolgaÿa § tehat o̗ § nem
twdom mÿ pagan zo-
-wal § ees mÿkenth vadh
wÿgÿorogwan es ńé-
-reituen inkab hogh
nem zoluan § o̗ zaÿa-
-nak felelmes tatogata-
-sawal <rettenetes> felele §
ees ez wen kedegh zent
antal rettenetes zaÿa-
-nak elo̗tté § scepen kezde
kerdeznÿ o̗teth § hogh
meǵ mondana melʼ fele


{32v}
wagÿon § ees ÿme ÿob
laba el ńwthwan § az
kérdezo̗nek wtat ÿelente § 
es el mwtata eg fele nekÿ :
ees azontol az zÿles mé-
-zo̗n mÿkenth madar
nagh hamarsaggal
el zagolduan § ez chw-
-dalonak sceme elo̗l el
enÿzek § Ith wgh mond
zenth Ieronÿmus § Deh
ha ezth pokolbelÿ o̗rdo̗g
ÿiestesere to̗tte volna
awagh kedeeg mÿkent


{33r}
keietlenben zoktanak
chwdalatus wadaak
newekednÿe § senkÿ
bÿzonsaggal nem tu-
-gÿa § retteguen azert
ez zent antal § es o̗nno̗n
elmeieben forgatuan
mÿth latot wolna w-
-taban § esmeǵ touabba
kézdé mennÿe § ees ÿme 
az wthan lata egh ko̗-
-zÿklanak wo̗lgebo̗l élo̗
ÿo̗nnÿ egh lelkesth § az
az § egh horgas orrw


{33v}
to̗rpe emberth § kÿnek
homloka zarwawal meg
ero̗sso̗lth wala § ees o̗
testenek wtolso reesce
kecke wala § ees o̗ kezebe
palma gÿmo̗lcho̗th
wÿscelwen § ees ez zent
antal ez chuda latuan
ÿietteben hẃtnek pa-
-ÿzath ees pancelat ra-
-gada § mÿkenth ÿo ha-
-dakozo ees baÿnok § Deh
ÿme leǵottan az felo̗l 
mondoth lelkes § bekese-


{34r}
-gnek ÿegÿeÿrth § az
palmafanak gÿmo̗lchet
kÿth hoz wala o̗nekÿ ńoÿ-
-ta § holoth kedeeg zenth
antal ezth latta uolna § 
ÿstenre kerde o̗theth :§
hogh nekÿ meǵ monda-
-na kÿ wolna § feleluen
amaz monda § en hala-
-ndo alath wagÿok § ees
az keÿetlenben lakozok-
-nak egÿk § kÿketh paga-
-n nepek § chalathoth
tewelǵesek scerenth


{34v}
ÿroggaknak awagh
satÿrwsnak mo̗dnak
ees tÿztelnek § zent antal
meǵ kerde othet howa
menné § ees felele nekÿ
mondwan § en ńaÿam-
-nak ko̗wethseǵeben ÿa-
-rok § ees kero̗nk teǵedet §
hogh mÿerto̗nk az ko̗-
-zo̗nseǵes wrat ÿmag-
-ÿad § kÿth ez wÿlagnak
ẃdwo̗zseǵere el ÿo̗tnek
meǵ twttonk § kÿnek
o̗ hÿre mend ez wÿla-


{35r}
-gon el hÿrheth § es mÿ-
-koron ilʼlʼeteneketh zol-
-na ez hozÿw wthon
ÿaro zenth antal § las-
-san lassan o̗ orchaiat
ko̗ńwewel harmatoz-
-za wala kÿketh o̗ nag
o̗ro̗meben o̗ zẃebo̗l
kÿ o̗to̗z wala § merth
wÿgad wala cristu-
-snak dÿcho̗seǵero̗l §
ees satannak o̗ to̗rese-
-ro̗l § ees chwdal uala
azonees hogh o̗nekÿ


{35v}
zawath érthene § ees
ẃto̗ǵetÿ wala az fo̗ldet
estapÿawal mondua-
-n § Iaÿ teneked alexan-
-dria § kÿ ÿsten gÿana-
-nth baluanth ÿmach §
Iaÿ teneked parazna va-
-rws § kÿbe mend scelés
wÿlagnak o̗ do̗ǵÿ fut-
-tanak ǵo̗lekestenekh §
wallÿon mÿth wag
mondando az ÿteletnek 
napÿan § Ime az wadak-
-ees cristusth zolÿakh


{36r}
te kedeǵ ÿsten gÿana-
-nth baluant ÿmach §
mÿglen zenth antal
zawath el nem wegez-
-thé wala ÿme az lelkes
zarnÿasnal hamarab
élo̗lé el hamarkodek §
Ith wgh mond zenth
Ieronÿmus § hog kedeǵ 
ez walakÿnek lehetet-
-lennek néé tessek § Co-
-nstantÿnus chasar-
-nak ÿdeÿn § naǵ sok
neph ennek bÿzonsaga


{36v}
merth mÿkoron alex-
-andriaba hoztanak
wolna illÿen allatot
naǵ sok neph chwda-
-la raÿta § annak vtan-
-na hog meǵ holth wa-
-la § az holth testet meǵ
sozwan § antÿochÿaba
chasarnak lathnÿ vi-
-uek : Deh mÿkoron
ez bodogsagws zenth
antal § az o̗ kezdeth
wtan menne § chak
wadaknak nÿomath


{37r}
lathÿa wala § ees az
keÿetlennek vadsagat §
Mÿth tegen ees howa
magath fordeÿcha
nem thwgÿa wala §
deh chak egh wala kÿ-
-ben iǵen bÿzÿk wala §
hog az cristus o̗tet sem-
-mÿ keppen el nem ha-
-dnaa § Mÿkoron kedeǵ
masod eÿeth ÿmadsa-
-gban el mwlatta vol-
-na § iǵen reǵǵel wÿrat-
-tanak elo̗tte § lata tha-


{37v}
-wol egh zomÿwsagb-
-an leho̗ farkasth az
hegnek tho̗uehez ko̗-
-zeleÿthenÿ § kÿ vtan
mÿkoron neznéé ees
az wadh onnan el me-
-nwen § ees o̗ az ko̗lÿok-
-hoz ko̗zeleitene § beléé
kezde neznÿ § Deh sem-
-mÿth nem haznalha-
-ta § az az semmÿt nem
lathata § merth az o̗
nezeseth § so̗tetseǵ meǵ
foglala § Deh mÿkent 


{38r}
ÿras mongÿa § to̗kelletes
scerelem felelmeth el
thawoztat § Azerth ez
bodogsagws zent an-
-tal meǵ alwan lelek-
-zeteth wo̗n § es mÿkent
okos kemlo̗ § lassan las-
-san eleb wepwen ees
meǵ alwan § fÿlÿwel
zozatoth halgath vala §
Annak wthanna eÿnek 
so̗tethseǵeben § ees hog
el bellÿeb ment volna
thawol ńÿlasth saldeita


{38v}
kÿhez mÿkoron aÿta-
-tusaggal sÿetnés §
labawal ko̗ cerdo̗lest
to̗n § kÿ cerdo̗lees vtan
zenth pal o̗ aÿtoÿath
kÿ ńÿtwan wala béé
zeǵeze § Thehat zent
antal az aÿto elo̗t léé
eswen § hath oraÿgh
awagh annalÿs to̗bb-
-ÿgh ko̗ńo̗ro̗gh wala
nekÿ § hog béé bochat-
-na mondwan § kÿ wa-
-gÿok ees honneet ÿo̗t-


{39r}
-tem ees mÿrth ÿo̗ttem
twdod § ees twdom hog
nem erdemlem en az
the scÿnedet latnom § 
Deh mÿglen nem lat-
-hatom ÿnneth el nem
megek § kÿ wadakat
béé fogach emberth
mÿre ẃz el § kérestelek
ees meǵ leltelek § cerǵe-
-tek hog meǵ ńÿttassek
ennekem § ha kedegh
meǵ nem ńÿtandodh §
Itten megh halok tenne-
-n


{39v}
aÿtod élo̗th § bÿzońń-
-ÿal testemeth es neked
kel el temethned § ees
hogh ilʼlʼen bescedekkel
zolna nekÿ nagh ba-
-torsaggal § kÿnek az
belso̗ <gadaÿ> gazdaia 
kéwees zowal ezth
felele § senkÿ ko̗ńo̗rges-
-sel nem feńeǵet § ees 
senkÿ sÿro ko̗ńo̗rǵes-
-sel bozzwth nem tescen §
ees mÿre chwdalodh
ha beenem bochatlak


{40r}
ha meǵ halnod ÿo̗ttel
ÿde § ees iǵen kewees
mosolʼgassal meǵ ńÿta
az aÿthot § kÿt mÿkoro-
-n meǵ ńÿtot wolna §
egh masth thÿztesseǵes
ko̗zo̗nettel ẃdwo̗zlek §
egÿk masÿkot twlaid-
-on newen neweze § es
wr ÿstent nagh hala
adassal dicherek § Annak
wtanna zent pal zent
antalth léé ẃltetwen
monda nekÿ § ÿme


{40v}
akÿt eńńe mwnkaual
kerestel § wensegnekh
hÿtwan meǵ rothath
agsaga meǵ ko̗rńekez-
-the § ees mégh lathod
o̗tet iǵen hamar por-
-ra lennÿ § Deh maga
az zeretet menden el
wisel ees el tẃr § azert
kerlek teǵedet bescellÿed
meǵ ennekem mÿkent
tartÿa magat emberi
nemzeth § ees ha reǵÿ
warosokban wÿ haÿa-


{41r}
-zatok newekednek § mÿ-
-nemo̗ chasarsaggal
bÿrtatÿk ez wÿlagh §
ha meǵÿs wadnakh
walakÿk o̗rdo̗ǵÿ tewel-
-ǵesben foglaltak kÿk
balwanth ÿmadnanak §
hog kedeǵ zent antal
menden kerdesere fe-
-lelt wolna § ÿme azon-
-ba egh hallo zalla feÿek
felet az palmafanakh
agara § ees onnat las-
-san lassan ala repo̗lw-
-en


{41v}
ez chwdaloknak elo̗tto̗k
eg eǵÿs keńeret to̗n léé ·
ees o̗maga esmeǵ el
ménéé § ees azonnal 
monda zenth pal zēt 
antalnak § ÿme zereto̗
atÿanfÿa antal § az vr
ÿsthen neko̗nk ebedet
kẃldo̗th § <Deh ÿme> 
O : bÿzon kegees bÿzon
ÿrgalmas § hatwan
estendeÿe wagÿon
mÿto̗l fogwan menden
napon feel keńereth


{42r}
kẃldo̗t § Deh ÿme az
te ÿo̗wesedre o̗ zolga-
-ÿanak eledelet cristus
meǵ kétto̗ztétté § es hog
ebednek ÿdeÿe el ÿo̗th
wolna § elo̗so̗r wr ÿste-
-nth dÿcherwen § ees
nekÿ halat adwan § 
az ebedhez ẃlenekh
az kwth feleth § es ÿme
egh kegees per § awag
wetekedes thamada
o̗ ko̗zo̗tto̗k hogh kÿ
wolna meltob az keńe-
-ret


{42v}
meǵ zegnÿ § zent pal
mÿnth ÿo gazdanak
zokasa scerent tÿztelÿ
wala o̗ wendeǵet § zēt
antal kedeǵ gazdaÿa-
-nak zenthseǵet ees ve-
-nseǵet becho̗lÿ wala §
azonban mend ketten
hozzaÿa ńwlanak § es
ÿme wr ÿstennek zer-
-zesebo̗l az éǵeez keńÿr
o̗ kézékben keeth egé-
-nes resre walek § ees


{43r}
ekkeppen ebelwen § az
etel wthan azon kwt
fo̗bo̗l kezekkel awag
zaÿokkal edesen ÿwa-
-nak § ees wr istennek 
aldozatokkal es istenÿ
dÿcheretekkel halath
adanak ees az eÿéth
wigadozassal ÿstenÿ
ÿmadsagban mwla-
-tak Mÿkoron kedeǵ
wilagh thamadoth
wolna § meǵ esmer-
-wen


{43v}
zent pal hog az wr
ÿsten o̗ penitencia ta-
-rtasawal meǵ eleǵed-
-eth wolna § ees ez alnok
wÿlagbol az o̗ro̗k bod-
-ogsagra akarna o̗tet
wÿnnÿ § meǵ ÿelente
zenth antalnak § ees
monda nekÿ § zereto̗
atʼanfÿa antal § reǵen
twttalak en theǵedet
hog ez pwztanak tar-
-tomanÿaban lakozol § 
reǵen ÿǵerth wala


{44r}
teǵedet wr ÿsten enn-
-ekem walo zolgalatra
Deh mÿerth ÿmmar
nÿwgodalmomnak es
aluasomnak ÿdeÿe el
ÿo̗t § ees mÿkent men-
-denkoron kewanom
wala § el feslesemeth
ez wilagtwl § ees az vr
iesus cristus eletemet 
ÿmar § en ÿdo̗mnek
ÿarasath meǵ wegez-
-the § ees igazsagnakh
coronaÿa nekem meǵ


{44v}
zerezwen wagÿon § 
The kedeǵ wrtol vag
kẃldo̗th § hog en teste-
-meth béé fedezzed § es
az fo̗ldeth fo̗ldnek meǵ
agÿad § ezth halwan
zent antal nag fohaz-
-kodazt to̗n § ees sÿras-
-wal zepeǵeswel kerÿ
wala o̗teth § hogh el
nee hadna o̗tet § deh
illÿen bodog wthra
tarsaa fogadna o̗tet


{45r}
ees monda nekÿ zent
pal zereto̗ atÿanfÿa
antal § meǵ teneked
atÿafÿaknak gÿo̗leke-
zetÿnek feÿedelemse-
-geth kel bÿrnod ees
wiselned § ees o̗nekÿk
zentseǵes peldath
mwtathnod § es emb-
-eri nemzethnek o̗ agh
ellenseǵet mendene-
-sto̗l fogwa meǵ ńo-
-modnod es gÿo̗zno̗d


{45v}
hog kedegh zent antal
iǵen bankodnek § go-
-ndola zent pal § hog
o̗teth el kẃldene § ees
monda nekÿ kerlekh
zereto̗ atÿanfÿa antal §
hog hanem nehez ne-
-ked meńńel haza cel-
-ladba § ees az palastot
mellÿeth atanasius
pẃspo̗k adoth neked
hozzad ÿde § ees tacar-
-ÿad bele en testemeth
ees themessed el benne


{46r}
Ezth kedeg zent pal
kere § nem hog meltob-
-nak aleÿtana o̗ testet
bee fedezwen megh
rothadnÿ § hog nem
mÿnth mezeÿtelen §
kÿ eńńe ÿdeÿg § az az § 
kÿlenchwen hatod
ewÿg palmafanak
lewelewel fedeztetet
wala § Deh hogh o̗
to̗le el menwen § kÿ
mwlasanak ÿdeÿn
megh néé bantana §


{46v}
ees hog nagÿob keserẃ-
-seǵeth néé wallana §
ees ez bodogsagus zēt
antal § ezth haluan
iǵen chodalkozek raÿ-
-tha § hog atanasius
pẃspo̗kro̗l es az pala-
-strol halloth wolna §
olʼ melʼ ez zent antal §
zent palban ÿdwez-
-eÿtenk cristusth latna §
es wr ÿstenth o̗ zẃeb-
-en tÿztelte wolna §
to̗bbet nem méré zol-
-nÿ


{47r}
Deh westegseggel fel
kelwen § ko̗ńwo̗zessel
o̗ kezeth meg apolga-
-ta § ees el haza indwla
az kalastorom féle hol
lakozÿk wala § kÿt az
wtan scerechenek puz-
-teÿtottak wolth el § es
Es o̗nekÿ ÿarasa elme-
-ÿeth nem ko̗wekÿ vala §
Deh mÿkoron o̗ teste
bo̗ÿto̗knek mÿatta §
ees wenseǵenek ÿdeÿ-
-nek mÿatta el faradot


{47v}
wolna § ÿdeÿth elme-
-ÿewel bÿria wala § 
ennek wtanna nag
faradsaggal § es nag
lehessel egenes vton
o̗ lako helʼebe ÿwtha § 
ees nekÿ keeth taneit-
-wańÿ kÿk zok ÿdo̗t<g>o̗l
fogwan zolgalÿak
wala eleibe ÿo̗wenek §
mondanak nekÿ atʼam
hol keseel eńńe sok
ÿdeÿg § felele nekÿkh
zent antal es monda


{48r}
Oh ennekem gÿarlo-
sagwsnak § merth ha-
-mÿssan wÿseltem az
barath newet § latam
<ilʼlʼesth> illÿees profetat
latam Ianus baptÿz-
-tat az keÿetlenben § es
bÿzońńal latam palt
paradÿchomban § es
kerÿk wala o̗tet tha-
-neÿtwańÿ hog ńÿlu-
-abban meǵ ÿelentene
nekÿk mÿ dolog volna §
monda nekÿk zolasnakees


{48v}
ÿdeÿe wagÿon westeg-
-segnekees ÿdeÿe § ees
ig zaÿat béé fogwan §
ees kezewel melʼlʼeth
werwen § cellaÿabol
az palastot kÿ wewe
ees chak kewes ennÿ eledelt
wewen § azon wtra
téré kÿn meǵ ÿo̗th
wala § azt zomÿohoz
-wan azt kÿwanwan
latnÿ § kÿt elmeÿenek
scémé elo̗t tarth vala § 
attol felwen mÿto̗l


{49r}
magath nem ohata §
az az hog addÿg zent
pal kÿ néé mwlneek
ez wilagbol mÿǵ o̗
oda menné § Mikoro-
-n kedeg zent antal
oda ko̗zeleÿtene hol
zent pal lakozÿk vala §
ees meǵ anna vtha
wolna kÿt harom oraiǵ
ÿarhatna meǵ tekent-
-wen oda fele tehath
lata angeloknakh
sereǵeben profetaknak


{49v}
ees apostoloknak karok
ko̗zzo̗l chwdalatws
fenesseggel fenlenÿ ees
angelÿ edesseǵes enek-
-lessel az magaas meńbé
fel mennÿ § ez dÿcho̗se-
-ǵes zent palnak o̗ lelket §
ezt latwan leǵottan
archol az fo̗ldre ések § es
o̗ feÿere fo̗wenth hań
wala § ees nagÿon sÿr
wala § ees ohaÿtwan
monda § Oh ÿstennek
zolgaÿa pal § mÿre hach


{50r}
el enǵemet ees mÿre w-
-gÿan bolchw wetlen 
meeg el § ilʼ khésen esmer-
-kedenk meǵ § es ilʼ hamar
el hach § az wtan bezelÿ
wolth zenth antal hog
olʼ hamar oda ÿwtoth
wolt ez latas wtan mÿ-
-kent eg madar zarńon
repo̗lt wolna oda § Mÿ-
-koron kedeg az ko̗ lʼwkba
béé ment wolna § léle zēt
palth terden alwan § es
o̗ kezeth fel emelwen mÿ-
-kenth


{50v}
ha ÿmadkozneek § ees
olʼ mÿnth aleÿthana
hog ha elewen volna §
o̗ÿs hozza kepest ÿm-
-adkoznÿ kezde § Deh
mÿnek wtanna ko̗ń-
-o̗rǵesnek semmÿ fohaz-
-kodasat nem hallotta
wolna az wthan nag
sÿrassal az zenth testhez
folÿameek § ees rea esw-
-en monda § Oh zent
lelek az mÿt eltedben
thees wolth § azth holtod-
-ban



{51r}
mwtatod meǵ § ennek
wtanna lehelʼhezthethe
o̗tet § ees az palastba kÿt
wele hozot wala § az zent
testet béé thakara es kÿ
ÿo̗ué az ko̗ lʼwkbol § ees
kerestÿeneknek sokasok
scerenth ÿmadsagoth
to̗n az zenth testhneel
Demaga kézdé azon
bankodnÿ hogh nem
wolna semmÿnemo̗
ezko̗zé awag zerzama
kÿwel serth ashatna §


{51v}
hog ez zenth testet el
ténne § ees welekedÿk
wala ézen o̗ elmeÿebe
ees gondolwan § ees
o̗nno̗nbenne forgath-
-wan ha az kalastorom-
-ba megek § neegh napÿ
ÿaro fo̗ld § ha kedeǵ ÿth
maradok semmÿth
nem haznalhatok § Deh
itten meǵ halok § mÿke-
-nth meltho en vram
Iesus cristus az the vÿ-
-tezeth melleth § ees léé


{52r}
eswen en lelkemet kÿ
bochatom § illÿeteneket
o̗ elmeÿeben nagh
kesero̗seggel forgatia
wala § Ees ÿme lata
az keÿetlennek belso̗
resebo̗l keeth orozlant
folʼuan ÿo̗nnÿ nagh
serenseggel az hegÿek-
-nek teteÿn § kÿket latua-
-n elesteb § meǵ ÿede §
Deh elmeÿehez teruen §
wr ÿstenhez fohazkodek
magaban batorsagot


{52v}
wo̗n § ees lata o̗ko̗t zel-
-edseggel mÿkent gala-
-mbakoth az zent testhez
ÿo̗nnÿ § ees eg keweset
aluan § iǵen nag kese-
-ro̗ rÿuasth to̗nek § hog
mÿkent meǵ ertheth-
-ned Mÿkent tehetÿk
wala o̗nekÿk sÿrasok-
-oth § az az olʼ menth
o̗kÿs sÿratnak § ees ezen
keppen fÿlekkel es far-
-kokkal zeledsegǵel m-
-utatuan § léé feko̗nek


{53r}
az zent testnek labanal
ees egh kewees ÿdo̗ mwl-
-uan fel kelenek § ezth
latuan zenth antal inte
nekÿk hog wermeth
waÿnanak § ees leǵ ot-
-tan kezdenek labokkal 
wermeth asnÿok § ees
az fo̗ldeth belo̗le kÿ ko-
-torwan § ees eg ember-
-nek walo alkalmas
sÿrth asanak § ees leǵ
ottan olʼ melʼ mwn-
-kaÿokkerth ÿwtalmat


{53v}
kewannanak § feÿek léé
haÿthwan zent ant-
-alhoz ÿo̗uenek § o̗nekÿ
kezeth ees labat ńalogat-
-ÿak wala kÿbo̗l escebe
wenne § hog o̗to̗le aldo-
-masth varnanak § ezth
latuan ez zenth antal
ko̗ńo̗ro̗letessegre remo̗lé §
hog nema wadakees
awagh oktalan allatok 
esmernek o̗teth es zolgal-
-nanak nekÿ § ees mond-
-wan wr iesus cristus


{54r}
kÿnek hÿrenelkẃl fakrol
lewelees nem zal ala §
ees sem egh madar fo̗ld-
-re nem zal § ag o̗nekÿk
mÿkent twdod mÿth
akarnanak § ees kezeuel
ÿnte nekÿk hog el me-
-nnenek bekeseǵǵel § Mÿ-
-koron kedeǵ o̗k el mentek
wolna § ez zenth antal
o̗wenseǵenek wallait
az zenth testhnek terhe
ala haÿta § ees o̗theth
az orozlanoktwl alko-
-toth


{54v}
serbé bochata § ees el
temetwen ko̗rńo̗l
rea fo̗ldet go̗ÿthe §
Es hog ez zenth testet
ÿmar el takarta volna §
gondola hogh az
testamentomnalkẃl
rea maradoth ÿosa-
-gbol walamit birna
kÿnek to̗b sem wala §
o̗nekÿ ko̗nto̗set maga-
-nak wewe § kÿt o̗nn-
-o̗n maga az palma-
-fanak lewelebo̗l ko̗to̗t


{55r}
wala § Es ez zenth
antal nemÿ kéwéés
ÿdeÿg ottan lako̗zek §
ees az keÿetlennekh
helʼet kÿben ez ÿsten-
-nek zolgaia lakozot
nag aÿtatussaggal
nezÿ wala ees chudal-
-ÿa wala § ees iǵen sÿr-
-atÿa wala magat § hog
elo̗so̗r nem thwttha
wolth § hog ez zent pal 
oth lakozneek § ees o̗
zentseǵes eletenekh


{55v}
peldaiabol semmÿth
nem tanolhatot volna :
ees ezen keppen o̗ kala-
-storomaba teruen ta-
-netuańÿnak mendh
serrel meg bescele hol
ÿarth § ees hol keseth
wolna § ees annak vta-
-nna az zent pal ko̗nto̗se-
-be az kÿt maganakh
ẃo̗th wala nag ÿeles
ÿdnepeken mÿnt hws-
-uet napÿan ees pẃn-
-ko̗sth napÿan fel o̗lto̗-
-zÿk

{56r}
wala nag sceretettel § es
ezt latuan es haluan
az atʼafÿak az keietlen-
-ben walo lakozast § kÿt
élo̗so̗r sohanem hallot-
-tak wala § gÿakortha
mennek wala zent pal
testehez § ees nagh aÿta-
-tussaggal nezÿk wala
ees chwdalÿak wala
az helt hol zenth pal
lakozÿk wolt § es ez kepp-
-en kÿ hÿrhedwen ez
zent atʼanak o̗ elethe


{56v}
ees penitencia tartasa §
zok emberek ez vilaǵÿ
hÿwsagokat meg w-
-talanak § ees ez zenth
atʼanak peldaÿa scere-
-nth az keietlenbe fu-
-tanak ees oth lakoznak
vala § ees zolgalnak
wala wr ÿstennekh §
ees az helʼ kÿ elo̗so̗r nag
puzta keietlen vala §
ez zenth atʼanak erde-
-meÿrth zerzetes emb-
-ereknek sokassaga kezde


{57r}
lakoznÿa § kÿnek o̗ fÿaÿ
naprol napra neueke-
-denek es mostanees va-
-dnak ees lakoznak meǵ
gÿẃlekezwen zenth
tarsasagban § ees witez-
-keduen ez dÿcho̗seǵes
zent palnak zazloia
alat Mÿkenth kedeǵ
az wr isten az o̗ zenth
testet nem akara hog
az fo̗ld meǵ emÿzzé §
deh kÿ akara ÿelenteni
hog emberekto̗l tÿztel-
-tessek


{57v}
hog walakÿnek ez zent-
<-seǵes> -nek o̗ eletÿ ketseǵes
né legen § né mutassonk
maas orzagra § ezen
orzagban wagÿon o̗
zent teste budanak felo̗l
eg kẃs melʼ fo̗ldo̗n :
zent lo̗rinch kalasto-
-romaba § eg ekesen al-
-kotot caponaba § kÿnek
testet foglaltak arańb-
-an ees ezẃstben § kÿt
tÿztelnek ees gÿakorta
latogatnak pẃspo̗ko̗k


{58r}
ees ÿobbagÿok § papok
dÿacok ees ko̗zo̗nseǵes
nepek § Enǵedÿe o̗ zent
istenseǵe malastÿath·
hog ez zenthnek o̗ erde-
-mé mÿath wg elhess-
-o̗nk · hog wehessẃk az
o̗ro̗k bodogsagot kÿt
enǵedÿen neko̗nk atʼa
fÿw zent lelek o̗ro̗kke
Amen
kezdetÿk menden iste-
-nÿ gondolatnak ees
to̗kelletes zerzetesseg-
-nek


{58v}
fondamentoma :
wronk ihús cristu-
-snak coronaÿa : ees
az me(orsagnakh
laÿtoraÿa : me((éket
latot wala ÿacob
patriarcha : kÿ az
istennek fÿa az iesus
az zÿz marianak me-
-heben léé zalla : es ez
az o̗ro̗k eletnek nemes
ees magossagus faia : 
kÿnek agaÿn az éǵÿ
madarak : az az : aÿta-



{59r}
az en zereto̗ fÿam
kÿben en kedwem
béé télʼlʼésédeek § Pr̄
nr̄ · Aue maria
Iesus az puztaba
witetek § ees oth
negwen nappaa bo̗-
-ito̗lwen éhezek § an-
-nak wtanna o̗rdo̗g-
-to̗l harom keppen ke-
-sertetek § pr̄ nr̄ · Aue
Iesus ez wÿlag
-an harm
harom este


{59v}
bẃno̗sso̗kkel § ewen
ees ÿwan ńaÿastodek ·
ees sok faradsagot §
ees bozzosagokath
scenwédé · pr̄ nr̄ · Aue
Iesus wiragh was-
-sarnapon ÿeru-
-zalemben béé men-
-wen § az waroson
sÿra § ees az neph ele-
-ÿbe ÿo̗wen § nagh
ÿztesseggel fogadak · pr̄
sus az wtolso
horan o̗ ta-


{60r}
-netwańÿwal léé
terepedeek labokat
meǵ mosa § ees o̗ 
zent testeet nekÿk
ozta § ees nag edesen
nekÿk predicalla §
Pr̄ nr̄ · Aue maria
Iesus az kerben
haromsor ÿmad-
-ko̗zek § az zÿdokath
fo̗ldre hwllata § ees
to̗lo̗k meg fogattatek §
marianak ÿanustul
meg ẃzentetek § pr̄ nr̄


{60v}
Iesus az ÿozafath
ẃo̗lgen § ees az ce-
-dron wÿzen altal
wonattal § ees az ko̗-
-wes wton megh 
ko̗to̗ztetel § annasnak
hazahoz witettetel ·
Pr̄ nr̄ · Aue maria
Iesus annastwl
<kaÿfastwl> kaÿfas-
-hoz <witetel> § ees oth
mend echaka kenza-
-taal § kÿt halwan ma-
-ria o̗ zẃeth altal ÿa-
-ra

OH § ENNEREM · GARLOSA


{61r}
kesero̗segnek to̗re Pr̄
Iesus nag penteke-
-n iǵen holwal
werben kewertetel
pÿlatwshoz witethel §
ees onnaton herodes-
-hoz wonattatal § az
zÿz maria elo̗l talal-
-wan zÿr wala · pr̄
Iesus pÿlatwsnak
witezito̗l meg
foztatek § ees kegetle-
-no̗l ostoroztatek § tal-
-patul fogwan teteig-
-len


{61v}
Iesus to̗nÿs coro-
nawal coronas-
-tateek § nadwal o̗
feÿe werettetek § ees
meǵ mo̗uettetekh
ees meǵ karomlat-
-tatek maria haluan
kesereg wala § Pr̄ · Aue ·
Iesus pÿlatustol
halalra karhoz-
-tatek § ees wčarol w-
-chara hordoztatek :
kÿt haluan ees lat-
-uan maria nagh


{62r}
kealtasual sÿr vala
Pr̄ nr̄ · Aue maria
Iesus az kerestfat
o̗ hatan az war-
-wsnak kẃlẃlé kesce-
-leÿteteek winnÿé §
kÿnek alatta écher
léé éések § kÿt maria
élo̗l thalalwal ke-
-sero̗seggel kealth
wala · Pr̄ nr̄ · Aue ma
Iesus o̗ rwhaÿatol
meǵ foztatek · es
az keresthfara keget-
-leno̗l


{62v}
wonattatek § kÿt maria
halwan ees latwan ·
az o̗ zentseǵes fedelet
oda kẃlde ees iǵen
kesereǵ wala : pr̄ nr̄
Iesusnak ÿob kézé
az kémenseǵes
waasscegnek mÿat-
-ta altal verettetek :
az o̗ zenthseǵes ÿn-
-aÿ zakadoznak vala :
ees az o̗ taga az kerest-
-fan fẃguen wala :
az zÿdokerth o̗teth


{63r}
fezeÿto̗kert ÿmadkozik
wala · pr̄ nr̄ · Aue ma
Iesusnak baal keze
ko̗telekkel az fw-
-ratra kegetleno̗l vo-
-nattatek · es ez keppen
az kémeń waasseggel
altal werettetek : pr̄
nr̄ · Aue maria
Iesusnak zentseges
ÿob laba az wite-
-zekto̗l az fwratra ko̗-
-telekkel wonattatek : 
ees nag faÿadalmal


{63v}
zakadoznak wala az
ÿnak ees érék · Pr̄ nr̄ · Aue
Iesusnak dragalatus
baal laba az kegetl-
-en zÿdoktwl ko̗telwel
az furatra wonattatek :
ees mend keeth laba
nagh hosÿwzekgwel
altal werettetek · pr̄ nr̄
Iesus werben kewe-
-redwen : az kerestfan
fel emeltetek kÿt latua-
-n az kesero̗seǵes ańa :
kezet o̗zwe kolcholwan



{64r}
fo̗ldre léé eseek · pr̄ nr̄
Aue maria
Iesus az kerestfan
zÿdoktul meǵ chw-
-foltatek : karomlattatek :
échettel es epÿwel ÿtat-
-tatek : kÿt az zÿz maria
latuan fo̗ldre lée esek
pr̄ nr̄ · Aue maria
Iesus az tolwaÿnak
paradÿchomoth
ÿǵÿre : ańńath zenth
ÿanusnak : zent ÿanust
kedÿglen ańńanak : es


{64v}
az o̗ zentseǵes lelketh
atʼtʼanak aÿanwan kÿ
bochata § az zÿz maria
o̗ kesero̗seǵeben fo̗ldre
léé eseek : pr̄ nr̄ · Aue · m ·
Iesus az witeznek la-
-nchaÿawal altal
o̗kleltetek : weer ees tÿz-
-ta wÿz bo̗seggel kÿ zar-
-mazek : kÿth latwan
az zÿz maria fo̗ldre 
lee éseek : pr̄ nr̄ · Aue
Iesus wecherńének
ÿdeÿn az kerestfarol


{65r}
léé wetetek · ees o̗ an-
-nÿanak o̗leben tetetek
ees o̗ orchaÿa maria-
-nak sÿrasawal meǵ
mosattatek · pr̄ nr̄ · aue
Iesus completanak
ÿdeÿn mariatwl :
ees az emberekto̗l co-
-porsoban helʼheztetek :
nemes kenethwel
meǵ kenettetek es el
temettetek : pr̄ nr̄ · A
Iesus harmadna-
-pon halottaÿbol


{65v}
fel tamada : pokloth
meg fozta : az zenth
atʼakot meǵ zabado-
-ÿta : ees o̗ zenth an-
-nÿat meǵ wÿgazta-
-la : ees az wtan neg-
-uen neeg napon olÿ-
-uethÿmnek hegero̗l
thanethuańÿwal
elo̗tte : nag dÿcho̗seg-
ǵel meńorsagba fel
ménéé : ees az zenth
leleknek malastÿat :
melʼlʼet nekÿk ÿǵÿrt


{66r}
wala pẃnko̗st nap-
-ÿan o̗ hozzaÿok bo-
-chata : Pr̄ nr̄ Aue
maria : Credo in deū
azzonnÿom zÿz
mariarwl walo
ÿmadsagh
Meltosagws ees
zenthseǵes zÿz
maria : az mÿ
wronk iesus cristus-
-nak o̗ edesseǵes zẃleie :
az te zentseǵes kezeÿd-
-ben es eletben aÿanlo-
-m


{66v}
az en lelkemet : es men-
-den mÿwelkedetÿmet :
ees az en kewansagÿ-
-moth : es az en wetke-
-zetÿmeth : oh ÿsthen
fÿa zẃlé zÿz maria :
o̗rÿz enǵemeth az te
zenth ÿrgalmassagod
scerenth : es az te zẃ-
-lo̗ttednek ÿrgalmas-
-saga menden bẃno̗k-
-ko̗th el romchon en
tho̗lem : ees menden
bẃno̗kko̗th es gonoz


{67r}
keserteteketh : es pokol-
-nak kapuÿat : el tha-
-uoztassa : az en hala-
-lomnak ÿdeÿn · hogh
lasak az en ellensegÿm :
az en lelkemnek bodo-
-gsagath zepseǵet ees
ekes woltat : annak
erdemenek mÿatta az
mélʼlʼét zẃltel az the
zentseges fÿadoth az
zeph iesusth Amen
Mongÿ egh pr̄ nostert :
es eg : Aue mariath


{67v}
Elso̗ keres az zÿz
mariatwl : zent-
-seǵes zÿz maria :
teǵedet alazatoson ker-
-lek : az meg mondha-
-tatlan o̗ro̗mederth :
kÿt az wr ÿsten · az te
zenth fÿad neked en-
-ǵede : ees mend az ch-
-wdalatws dolgokert :
kÿket az mondhatatl-
-an ÿsten : te ÿrettedh
zerzeth : hog the zÿz


{68r}
maria az en ÿmadsa-
-gomoth leg meltho
meg halgatnod : es
az en ÿmadsagomot
meǵ nee wtalÿadh :
deh akarÿ enǵemet
meg wÿgaztalnod :
ees keresemet megh
halgatnod : ez ńÿolch
napokban esmegh
kerlek : es tegedet intlek
O nemes azzonnÿom
zÿz maria az megh


{68v}
mondhatatlan o̗ro̗-
-mederth : kÿt wallal
the zÿzeseǵes maria :
Mÿkoron gabriel
archangÿal teneked
meǵ monda hogh
ÿstennek annÿa len-
-nel : ees az the zent
fÿadnak mÿ nemes
wronk iesus cristusnak :
chwda keppen te zent
mehedben fogadasod-
-erth : ees az o̗ zentseǵes
zẃléteseÿrth ees az


{69r}
meǵ mondhatatlan
o̗ro̗medÿerth : kÿth
wallal oh zÿz maria :
mÿkoron az felseghes
atʼa ÿstennek fÿat : es
ah the fÿadoth latad
ez wÿlagra zẃletuen :
ees az the zeplo̗telen
zÿzeseǵedet latadh
meǵ to̗retlen : es az
reǵÿ to̗rwenwel valo
ko̗rnÿo̗l walo metelte-
-teseÿrth : ees mendh
az o̗ro̗mekerth : kÿket


{69v}
te zentseǵes ziz maria
wallal : az te edesseǵesen
zẃlt zent fÿadnak ger-
-mek uoltaban : Mÿko-
-ron o̗teth az the zent-
-seǵes o̗ledben nagh
fenessegben latad : es
az te zentseǵes emlo̗d-
-ho̗z haÿtad : ees edes
teÿedwel eltetedh : ees
edesseǵesen zaÿath meǵ
chocolad : ees zorgal-
-matwssaggal o̗thet
ańaÿ zeretettel telʼlʼes-


{70r}
-seggel zolgalad : es az 
the zẃzeseǵes emlo̗d-
-wel edessegesen elteted :
ees az zÿzeseǵes karaÿd-
-wal nagh zeretettel
meǵ o̗leled : hog mÿ
the mÿattad : ees the
zẃzeseǵednek zẃlese
mÿath : the zentseǵes
zÿz maria : az o̗ro̗k ha-
-laltul meǵ zabadolÿ-
-onk : Oh zentseǵes zÿz
maria : tegéd kerlekh
mend az malastokert


{70v}
ees o̗ro̗mekerth : kÿket
wallal az zent lelek-
-nek fenesseǵeben : es
az the zent fÿadnak
ÿordan wÿzeben valo
kerestelkedeseÿrth : es
mend az zentseǵes
ÿmadsagokerth : kÿk-
-kel az zenth athÿat
haromzor ÿmada az 
olÿuethÿmnek hegen :
ees az o̗ weres wereÿ-
-tekeÿrth kÿketh az ÿm-
-adsagkoron hwllata


{71r}
ees az emberi termi-
-zetnek felelmeÿrth :
kÿwel o̗ megh rettene :
latuan o̗ elo̗tte az ke-
-getlen halalth : mÿ-
-koron ez keppen artat-
-lanol boÿto̗lne : ees
wÿseltetÿk az kesero̗
halalra : ees kegetlen
fogsagaert : es az to̗w-
-ÿswel coronazasaert : 
ees az egtelen besce-
-dekert kÿkwel az ke-
-getlen zÿdo nepekh


{71v}
wakmero̗seggel illetek :
Oh maria kÿk az the
zent fÿadnak eleÿben
wettetwen valanak :
ees mend az kesero̗seǵes
weresegekert : es az zēt
keresthfanak terhe kÿ
witeleseÿrth : kÿt az
te edes fÿadnak o̗ boz-
-zwsagara : ees karom-
-lasara zentseǵes val-
-lara ko̗to̗ztetnek vala :
es az karomlasokerth
mellÿek o̗nekÿ valanak


{72r}
elteben ees holtaban :
ees az keresthfan : ees
mend az kesero̗ ÿtala-
-erth kÿwel az kerest-
-fan ÿtatek : epewel es
ecetwel elegeÿtwen :
ees ko̗ńo̗ro̗letes sÿral-
-maerth : kÿt harom-
-zor hwllata : ees az 
aÿtatws ÿwo̗lteseÿrt :
kÿ az zent keresthfan :
nehezen to̗n mÿkoron
halalanak wtolso
oraÿan : az o̗ zenth


{72v}
athÿahoz ÿwo̗lte mo-
-ndwan : en istenem :
en istenem : mÿre
hagÿal el enǵemeth :
ees az zentseǵes fahaz-
-kodasokerth mÿkoron
zent lelkeeth attÿanak
aÿanla : ees az weǵez-
-hetetlen ÿrgalmassa-
-gaerth : kÿt az toluaÿ-
-nak ÿǵere : awag ada
mÿkoron o̗nekÿ azt
monda : maa welem
lees paradÿchomban


{73r}
es az emberi kÿnokert :
kÿteth the zenthseǵes
maria · az the zeplo̗-
-telen : ees anÿaÿ zwe-
-dben wallal : ees kÿket
zenth ÿanus az the
wÿcarÿwsod teueled
wallaa ziz maria : es
az harom waassege-
-kerth kÿk labaÿt altal
ÿarak : ees az lancÿairt
kÿ az the aldoth fÿad-
-nak zẃeben o̗klelte-
-tek : es az mondhatat-
-lan


{73v}
sÿralmakerth : kÿket
the zÿzeseǵes maria ·
hol mÿkoron te zent-
-seǵes fÿadnak tésté
ez keppen sebeso̗lwen
az te zÿzeseǵes o̗ledben
wala feketwen : ez
keppen forgatwan :
ees zomorwsaggal
sÿratwan : az zentse-
-ǵes testeet nezed vala :
ees zentseǵes haÿat
zadwal meǵ chokolod
wala : es mend az


{74r}
o̗th melÿ zebeÿth :
es ez keppen o̗teth
mÿnth kegelmes ańa :
arwa keppen sÿratod
wala : Oh maria
teǵedet kerlek zeplo̗-
-telen zÿz : es kegelmes
anÿa az te zent fÿad-
-nak lÿmbosra zalla-
-saerth ees pokolnak
aÿtaÿath meǵ to̗rese-
-ÿrth : o̗ ÿstenÿ hatal-
-mawal : ees o̗ onnat
kÿ hozwan mend az


{74v}
o̗ baratÿt : kÿk az o̗
akaratÿat béé telʼlʼe-
-seÿtettek : es o̗ko̗t naǵ
wÿgasaggal para-
-dÿchomba vÿwe
Masod keresth :
kerlek teǵedet
fel magaztalt
zÿz maria : az zenth-
-seges o̗ro̗mederth ·
kÿwel az te anÿaÿ zēt
zÿwed meǵ wÿdam-
-wla : mÿkoron az te
zent fÿad halalanak


{75r}
wtanna ezenkeppen
dÿcho̗seǵesen : es cho-
-da keppen melʼ tama-
-da : ees teneked men-
-deneknek elo̗tte meǵ
ÿelenek mÿkeppen
alkolmas wala : ees
az o̗ teste choda keppen
dÿcho̗o̗luen : kÿt the
kegelmes zÿz maria 
annak elo̗tte nem sok
ÿdo̗wel naǵ sÿralma-
-son : es halalws keppen
az the zenthseǵes o̗led-
-ben


{75v}
tartad : es the nagh
sÿralmas zowal o̗tet
az koporsohoz seǵeited
wÿnnÿ : ees annak
wtanna teneked dÿch-
-o̗seǵesen meǵ ÿelenek :
az o̗ halalanak vtan-
-na : ees naǵ édés zoual
neked monda : edes
anÿa maria lasadh
az te fÿadoth : kÿ ha-
-lottaÿbol fel tamadot
menden ÿosaggal :
es menden tÿztesseg-
-gel


{76r}
: ees zepseggel : ees
menden o̗ro̗mmel :
ees halhatatlansag-
-gal : ees mÿkeppen :
most enǵemet lach
choda keppen : o̗ro̗kke
meǵ marach : Oh 
maria mÿnemew
o̗ro̗m az the zenth
lelkedet meǵ ko̗ńÿkéze :
ees az the zent zẃedet :
mÿkoron gabriel ar-
-changÿal neked meǵ
monda : hog az the


{76v}
zenth fÿadoth ilʼlʼen
edesseggel teǵed meǵ
wÿgaztalna : kerlek
téǵed az o̗ro̗medert :
es wÿgasagoderth :
mellÿeth akkoron
wallal edesseges zÿz
maria : hog enǵemet
meg halgaas : meǵ
wÿgaztalʼ : es kerese-
-meth meǵ adÿadh
ez nÿolch napokban :
ees fordeÿchad mend-
-den testÿ ees lelkÿ zerel-
-memet


{77r}
tellÿes o̗ro̗mekre : me-
-nd az o̗ro̗mekert : melʼ-
-lʼeketh ÿth ez fo̗ldo̗n es
mostan wallas : atÿa-
-nak ees fÿwnak es zent
leleknek dÿcho̗seǵeben
amen
Harmad kerees :
tegedet kerlek es
onsollak o zep-
-lo̗telen zÿz maria : az
tellÿesseǵes o̗ro̗medert
kÿt wallal : es kÿwel
az the zenth lelkedh


{77v}
meǵ o̗rwende : mÿ-
koron az the zenth
fÿadot nag o̗ro̗mmel
ees dÿcho̗sseggel me-
-norsagba mennÿe
latad : ees teǵedet oda
menendo̗nek maga-
-doth twdad : es kerlek
kegelmes edes anÿa
maria : hog té mend
az en zomorwsago-
-moth : ees zẃemnek
banathÿat fordeÿchad
tellÿes o̗ro̗mekre : ez


{78r}
nÿolch napopban
wr ÿstennek o̗ zent
neweben
Aaz negÿed keres
kerlek teǵedet
zenthseghes
maria az tellÿes o̗-
-ro̗mederth : kÿwel
az the zentseghes
lelked meǵ wÿgaz-
-taltatek : es olÿ nag
dÿcho̗seges wala :
mÿkoron az gabriel
archangÿal neked


{78v}
meǵ monda : hogh
meńorsagba mennÿl
az the zent fÿadhoz :
mÿ wronk iesushoz :
ees az wr isten mend
meńńeÿ zent seregek-
-kel : ańńe wÿgasagok-
-kal teǵedet meltosa-
-gus anÿat nagh
melto dÿcheretekkel :
az o̗ orzagaba ẃo̗n :
ees te zerelmes zÿz
maria : en nÿauolias
meltatlan intlek : az


{79r}
fel magaztalt o̗ro̗me-
-derth : es meǵ mo-
-ndhatatlan dÿche-
-retekerth kÿk teneked
adatanak mend az
meńńeÿ seregekto̗l :
ees olÿ nag tÿztesseg-
-gel fogattatal mend 
az meńńeÿ kar ange-
-loktwl : ees meǵ <mo->
gondolhatatlan o̗ro̗-
-medro̗l : kÿ wallal
té nemes azzońńom
maria : mÿkoron


{79v}
erdemlel meǵ coro-
-naznÿ : ees walasta-
-nÿ mennek ees fold-
-nek keralneazzońa-
-wa : ees olÿ dÿcho̗se-
-ǵesen erdemlel helʼ-
-heztetnÿ : az té zent
fÿadnak zekÿ melle :
hog ẃl az o̗ ÿogÿa
felo̗l o̗ro̗kke : kerlekh
teǵedet dÿcho̗seǵes
zÿz maria ez o̗ro̗mek-
-ert : intlek es kerlek hog
enǵemet meltol meǵ


{80r}
halgatnod : es mend
en nÿomorwsagomot :
ees zẃemnek banath-
-ÿat : ees lelkemnek ke-
-nnÿat fordeÿchad ez
nÿolch napokban telʼ-
-lʼÿes o̗ro̗mekre : wr
ÿstennek newenekh
dÿcheretÿre Amen
Eez az o̗to̗dÿkh
keres : oh mel-
-tosago es dÿcho̗-
-seǵes zÿz maria : teǵe-
-det alazatoson kerlek


{80v}
ees intlet : az melʼ
magaztalt o̗ro̗me-
-dert : kÿt wallal
mÿkoron mendh
meńnek ees foldnek
keralÿa : meltoltata
tegedet zẃleÿo̗l va-
-laztanÿ : az zẃlesnek
wtanna : zẃzen
meǵ marasta ézert
kerlek ÿsten fÿa zwlo̗
edees zÿz maria : hog
en erettem az the
zenth fÿadot ÿmad-


{81r}
-ÿad hog el wege en
rolam menden ńÿo-
-morwsagomoth
Hhatodh keres
kerlek teǵedet
edesseǵes ees
dÿcho̗seǵes zÿz ma-
-ria : kerlek es intlek
az meǵ mondhatat-
-lan o̗ro̗mederth :
mellÿeth teneked
az o̗ro̗k ÿghe hagÿa :
mÿkoron teǵedet
menden teremtet


{81v}
allatok ko̗zzo̗l o̗ ań-
-ńÿaÿa walazta : es
o̗magat teneked fÿ-
-wa ada : wg hogh
az zent haromsag-
-gal : ees o̗ro̗kke valo
dÿcho̗seggel maga-
-doth eggesseÿtened
azert kerÿed az the
zenth fÿadoth : hog
ÿtheletnek wtolso
oraÿan : az en lelke-
-mmel o̗ro̗k bekese-
-ǵeth tegen az o̗ ne-


{82r}
-wenek dÿcheretÿre
Eez az hetedÿk
keres : oh zent-
-seǵes ees tÿztele-
-ndo̗ zÿz maria : teǵe-
-det kerlek es intlet :
az meǵ mondhatat-
-lan o̗ro̗mederth :
mellʼÿeth az wÿgaz-
-talo zent lelek hagia :
mÿkoron menden
meńnek ees fo̗ldÿ
teremtet allatoknak
felette : o̗ro̗k vigasagra


{82v}
wg hog wolnal az 
zent haromsagnak
scemelʼenel megh
wÿlagosoluan ez kep-
-pen tegedet kerlek :
hog the zÿz maria :
az en lelkemeth meǵ
wilagoseÿchad hẃt-
-nek wÿlagossagaual :
ees az the zentseǵes
fÿadnak scerelmeuel
mend o̗ro̗kko̗n o̗ro̗kke
athÿanak ees fÿwnak :
ees zent leleknek dÿ-


{83r}
-cheretÿre : Amen
Az nÿolchadÿkh
keres : zentseǵes
zÿz maria : kerlek
teǵedet az te keresedert :
kÿwel az te zent fÿadot
ÿmadad : az the zenth
halalodnak wtolso or-
-aÿan : kerlek hog enǵe-
-meth meǵ wÿgaztalʼ :
ees keresemet megh
aggÿad : ez nÿolch na-
-pokban mend ez kere-
-sekerth : kÿketh az the


{83v}
zent fÿad teneked me-
-nden ÿdo̗ben adot es
teǵedet meǵ halgatot
ees meǵ halgaas mend
o̗ro̗kko̗n o̗ro̗kkee : Amē
Pr̄ nr̄ : Aue maria
Mmagaztalÿa en
lelkem wr-
ath Ees vigad
en lelkem : en ÿdwez-
-eÿtho̗ ÿstenemben
Mmerth meǵ tekente
o̗ zolgalo leanÿanak
alazatussagat Ime


{84r}
merth ebbo̗l enǵemet
bodognak mondanak
menden nemzethek
Mmerth to̗t ennekem
nagÿokok : kÿ hatal-
-mas : ees zenth o̗ ne-
-we Ees o̗ ÿrgalmass-
-aga nemzethrol ne-
-mzethre o̗tet felo̗k-
-nek To̗th hatalmat
o̗ karÿaban : el hÿn-
-theth kewelʼeketh o̗
zẃenek elmeÿebo̗l
Lé wetet hatalmaso-
-kath


{84v}
ascekbo̗l : ees fel ma-
-gaztala alazatosokat
Uehezo̗ket béé to̗lto̗t
ÿokkal ees kazdagokat
bochata hÿwon Ue-
-we israel o̗ germeket :
meǵ emlekezekh o̗
ÿrgalmassagarwl
Mÿkeppen zolt mÿ
athÿanknak abra-
-hamnak : ees o̗ mag-
-zatÿnak o̗ro̗kke Dÿcho̗-
-seǵ atÿanak ees fÿw-
-nak : es zent leleknek


{85r}
Mÿkeppen wala kez-
-detben ees mostan
ees mendenkor ees
o̗ro̗kko̗n o̗ro̗kke : amē
Idwez legh edesse-
ǵes zÿz maria
zent haromsa-
-gnak zolgalo leańa :
Idwez leg zent lelek-
-nek ÿegÿesé : Idwez
leg az mÿ wronk
iesusnak cristusnak
zentseǵes zẃleÿe :
Idwez legh angelok-
-nak


{85v}
hwga : Idwez legh
profetaknak iǵerethé
Idwez legh patriarch-
-akaknak keralne azz-
-onnÿa : Idwez legh
apostoloknak mestere :
Idwez legh martÿromok-
-nak go̗zedelme : Idwez
legh confessoroknak
thẃko̗re ees zepseghe :
Idwez legh zÿzeknekh
ekesseghe : Idwez leg
eleweneknek ees meǵ
holtaknak meǵ wÿgaz-


{86r}
-taloÿa : en welem leg
menden habwrwsa-
-gÿmban : es menden
kesertetÿmben ees
menden nÿawolÿam-
-ban : Azerth kerlek
teǵedet bodogsagws
zÿz maria az the eg-
-etlen egh fÿaderth :
kÿ teneked illÿen nag
tÿztesseǵeth adh : hog
té enǵemeth el né hagÿ :
deh zeǵelʼ meǵ enge-
-meth mendem sẃk-
-seǵemben


{86v}
mÿkoron az en lelkem
kÿ menendh az en te-
-stembo̗l : hog en bato-
-ron ÿarolÿak paradÿ-
-chomnak kapwÿara :
ÿstennek zÿnenekh
eleÿben ees erdemlÿem
latnom az té zenth
fÿadoth : ees az o̗ro̗k
o̗ro̗met wescedelem-
-nel kẃl wallanom
Amen : E((ÿe bolcha
wagÿon : ez ide ala
walo ÿmadsagnak :


{87r}
hwzon neegh ezer
estendeÿe : walakÿ
megh olwassa
O wram iesus
cristus : edes-
-seǵes athÿa :
kerlek tegedeth az o̗ro̗-
-mnek zeretetÿerth
melʼ o̗ro̗me az zerel-
-mes ańÿadnak vala :
mÿkoron teǵedet lata :
ees o̗nekÿ meǵ ÿelenel
az dÿcho̗seǵes eÿel hws-
-wethnapÿara virra-
-dolan


{87v}
ees az o̗ro̗meierth
melʼ o̗ro̗me o̗nekÿ
wala : mÿkoron teǵe-
-deth lata megh
dicho̗o̗lwen az isteni
nag fenessegben : es
kerlek teǵedet hogh
<w.> wilagoseÿch
meǵ enǵemet zent
leleknek heeth aÿan-
-dekawal : hog az te
akaratodot : béé telʼ-
-lʼéseÿthessem mend-
-en en eléthémnek


{88r}
ÿdeben : Amen



§ MISERICORDIA § DOMINI §


{88v}
O wram iesus
cristus : ÿmad-
-lak teǵédét
az kerestfan
fẃǵǵo̗tted : ees to̗uis
coronath feÿedben
wÿsélted : hog az the
zenth kerestfad za-
-badohon meǵ en-
-ǵemeth az wero̗ an-
-gÿaltol : amen · pr̄ nr̄
aue maria
O wram iesus
cristus ÿmadlak


{89r}
teǵedeth az kerestfan
sebhetted mereǵǵel :
ees écettel ÿtatal : ker-
-lek tegedet hog az
te zenth sebeÿd legé-
-nek : en lelkemnek
orwossaǵÿ : amen
pr̄ nr̄ : Aue maria
O wram iesus
cristus ÿmadlak
teǵedeth : coporsoba
helʼheztettel mÿrr-
-awal es zenth kenet-
-tel meǵ kénéttet


{89v}
kerlek teǵedet hog az
the halalod legen en
lelkemnek elete : amē
pr̄ nr̄ : Aue maria
O wram iesus cristus
ÿo pastor igaza-
-koth megtarch bẃn-
-o̗sso̗ko̗th igazech : me-
-nden hÿwekkel kégel-
-mes legh irgalmas
nekem bẃno̗snekees
amen : pr̄ nr̄ : aué mā
O wran iesus cristus
ÿmadlak teǵedet


{90r}
az the negh kesero̗seǵed-
-erth kÿth en ertem az 
kerestfan scenwedel
ÿeleso̗l mÿkoron az
the zenthseǵes lelked
the zenth testedbo̗l
kÿmene ÿrgalmaz
en lelkemnek o̗ kÿ-
-menetÿ koram : amē
pr̄ nr̄ : Aue maria
O wram iesus
cristus ÿmad-
-lak teǵedeth pocolra
léézallottat es foglÿo-
-koth


{90v}
kÿ zabadeitottath ker-
-lek teǵedeth néé hagi
enǵemeth oda mennÿ
amē : pr̄ nr̄ : Aue
Uv wram iesus
cristus ÿmadlak
teǵedeth halottaÿbol
fel tamattath : ees
athÿa ÿstennek ÿog-
-ÿara ẃlteth : kerlek
<.e> teǵed ÿrgalmaz
nekem : Amen : pr̄
noster : Aue maria


{91r}
zenth bernaldh
zolthara
Uvr isten az en sceme-
-ÿmeth meǵ wÿ-
-lagosoÿthad hog zonha
bÿnnek halalaban
el néé alogÿak ne vala-
-mikor mondhassa
az en ellenseǵem
meǵ gio̗zem o̗th
Uvr isten az te keze-
-ÿdben aÿanlom 
az en lelkemet mert


{91v}
meǵ waltal enǵemet
ÿgazsagnak wra ÿste-
-nee
Zoltam en ńÿelwe<l>-
-mben esmertestd
meǵ az en weǵemet
ees az en napÿmnak
zamÿth kÿ legen hog
thwgÿam mÿ fogw-
-an legen nekem
Uvram tegh velem
Ioban ielth hog
lassam kÿk gẃlo̗l-


{92r}
-tenek enǵemeth
es gÿalaztassanak
merth wram the
séǵeitettel enǵemet
Uvram the to̗rted
zaggattad az en
ko̗telÿmeth azerth
teneked aldozok dÿ-
-cheretes aldozatwal
ees az wrnak néuet
hÿwom
Uvram en nekem
tẃled tauozasim


{92v}
el wesscenek mert
nÿnchen kÿ keresse
az en lelkemet the
hozzad ÿwo̗ltek vram
ees azth mondam
te wag en remense-
-ǵem nekem rescem
legen az eleweneknek
fo̗ldeben
Uram dÿcherienek
teǵedet menden
dolgaÿd es az the
zenthÿd algÿanak
theǵedh


{93r}
Beatus augustinus 
fecit hanc oracionem
quam si quis legerit aut
super se portauerit nullus
inimicus ei nocere
potuerit · et illa die
nec in igne nec in aqua
nec venenu·mortiferu
morietur neque noce-
bit et cum anima de cor-
pore egressa fuerit
infernus eam non possidet
Abrahamnak + 
isaacnak + iacob-


{93v}
nak istene + halgas-
meg engemet te <t>meltat-
lan zolgadot simo̗t
es éressied zent mihal
arhangialt kÿ enge
met oltalmazion mē
dennemv ellensegemto̗l
zent + mihalʼ<i> zent
+ gabriel zent + ra-
phael istennek zent
angeli es archangeli
essedezietek en erett-
-em istenné<n>k melt
alan zolgaiaert


{94r}
Simonert · mikort az
en lelkem az en teste-
mból kÿ menend ker-
lek tikteket menÿor-
zagnak menden ha
talmassagÿ · es ang-
elÿ hogÿ egÿ ellense-
gem es semmi ellen-
segim ne karhoztass-
anak se arthassanak
ez vton se az vt kivlo̗l
sem hazban sem az
haznak kivo̗lo̗l sem
vigiazasomban sem


{94v}
alassomban sem tv́z-
ben es semmi nemv́
helen · vram v́dẃo̗-
zeÿć engemet · kÿ ha-
talmas vagÿ enǵem
idwózenteni + en iste-
nem + istenem + en
istenem agÿoz + agi-
oz + agÿoz + cristus-
nak kerestfaÿa idve-
zeÿć engemet atÿad
-nak es fÿwnak es
zent léléknek neuee :
ben amem + Elÿ


{95r}
+ elÿ + elÿ zabatanÿ
+ zent + vélónk isten
+ marcus + mate
lukać + es + ianus
+ az vronknak iesus-
nak cristusnak ma-
lastian es irgalmas-
sagan · kerlek tikteket
es ko̗ńÿo̗rgo̗k nektek ·
meg ewangelistak ·
kik égétembe elvé
hetétek es ńÿerhete-
tek iesus néueben az
Bólćeséget es iduezse-


{95v}
get + atÿanak + es
fÿvnak + es zent lelek
nek neveben · kÿ az ha
romsagnak tókelletes
voltaban iel es orsag-
ol es istensegnek eggÿ-
ezsegeben o̗ro̗kkon
o̗ro̗kke amen simbō
Hÿzek istenben
mendenhato
atÿaban · mennek
es fo̗ldnek teremte-
-eben mendenek lato
iaban es latlanoia



{96r}
ban es egÿ vronkbā
iesusban cristusban
istennek eggÿetlen
fÿaban es atÿatol m-
-enden vilagnak élo̗tte
zv́letetben istento̗l va-
lo istenben fénessegto̗l
valo fenessegben igaz istenben zÿv-
letetben · nem terem
tetben atÿa istenvel
egÿetemben kinek
mÿatta mendenek
vadnak kÿ miérett-
ónk emberekerth



{96v}
es mi iwdvo̗zssegónk-
kert meńńekbo̗l lée-
zalla es fongantatek
zent lélékto̗l zÿẃlé-
tek zÿz mariatol es
emberre lo̗n féézwl
mierettwnk poncio
pilatusnak alatta
hala es el temettetek
es fel tamada harm-
ad nappon irassok ze-
rent es mené meń-
ńÿeczkben ẃl atÿa-
anak iogÿan ees


{97r}
megÿs meg ióuendo̗
nagÿ dićo̗segben itelni
éleveneket es holtak-
-ot kinet orsaganak vé-
gé nem lézen · es zent
lelekben eleueithew
urban kÿ atÿatvl es
fÿwtul zarmazik kÿ
atÿaval es fÿwal ége-
tembe imatatik es di-
ćo̗séo̗ltetik kÿ zolt pro-
fetaknak miatta es ki
miath zoltak az pro
fetak es apostoloktol zer-


{97v}
-zet égÿ zent egihazath
vallok hizek egÿ kerest-
tienseget bẃno̗knek
boćianatÿat es varok
halottaknak fel tam-
adasat es az iouendo̗
vilagnak itéletit am̄
Aldoth cristus
kerestfan het
iget meg mo-
nda · bines népnek pel-
daÿat kÿaltani hagia
Cristus <kio̗niorolÿ>
testamentomba <ez> ees fo̗l-


{98r}
do̗n marada irast ro-
la mint ira bodog do-
ctor beda Aez het zon-
ak iozagat cristus ne-
konk <aggÿad> hagÿa · het ha-
lalos nagÿ binnek 
terhet meg boćassad
Es mind rola zarm-
azig santalan agazat-
tia zent vérednek hvl-
lasat to̗lo̗nk se tavostasd
Cristus ko̗nio̗rolÿ 
raÿtonk meg foÿt az
keuelsek · telhetetlen


{98v}
atkozot izgat nag fo̗s-
venség Vilag vestet tor-
kossag bviasag iregseg
harag minden ioth meg bant
<uart> ÿaÿ hogi súllesth
restseg <restesseg> Uronk eggik
toluaÿa eluegelek <elegedek> zobā
monda <k> neki velem
léz ma paradićomba
Mongÿad nekem ha
lezek halalnak mor
kaban velem lez ma
o̗ro̗kke fenes menior
sagban Monda xūs


{99r}
kerestfan o̗to̗t meue-
to̗knek megboćÿassad
zent atiam mit ellened
vetnek <emto̗ttek> Aldot xūs
kerestfan zomiuhoz
<nom> monda keuan-
sagom limbosban es
az zent atÿakual A
zzoniallat im neked
monda zent annia-
nak fiad legen zent
ianus legi ania ianvs
nak Cristus zent ha
lalodert ne hagÿ go-


{99v}
noz tarsnak <h>aǵi čak
te zent aniadnak ker
lek ne hagi masnak
Es en zent angelim̄al
attam mit iǵertem :
tied legien en vélém az
mit teremtettem U
alakÿ ez iǵeket hiven
megtartangia <d>ter
dépeluen zéretuen m-
endennap meg mon-
gia Harminć nap
nak elo̗ten halalat
meg tuggia vronk


{100r}
iesus zent anńat higge
hog meglatÿa amē
O Io iesus o kegi-
esseges iesus ziz
marianak fÿa
iezus · tellies irgallm-
-<am>assaggal es kegies-
-seggel o edes iesus te
naǵ irgalmassagod
zérent leǵ irgalmas
nekem o kegielmesse-
ges iesus kerlek tége-
det az te dragalatus
zent verederet · kÿt


{100v}
az binesso̗kert kÿ
akaral ottenÿ hoǵ
ennekem menden
bineimet el mossad
es en ream tékench
te hozÿad alazzatoss
aggal ko̗nio̗rgonk
es az te zent verednek
hullassaért kero̗nk
es te zent neuedhez
kéaltonk O iesusnak
zent néue es édes nev
ko̗niv́seges néw ies-
usnak zent neue ba

TOREITO ZENT




{101r}
toreito zent new mi-
ćoda az iesus ha nem
ćak ÿdvo̗zeÿto̗ : O ih̄s
az te zent névederth
ivdwézeić éngémet
hog el ne vezẏek : es
kÿ éngémet térémtel-
Es meg valtal ne haǵ
éngemet karhozno-
m : kit te semmibo̗l
zerzel io iesus ne vé-
sesse<.>n el éngémet kit
mendenhato teremte enǵemet
es az te io uoltod : O


{101v}
io iesus esmerd meg
az mi tied enbennem
es az mi ideǵen el keń
ńied en rolam : O ke
gégelmesseges iesus
leǵ irgalmas en vé-
lem mikoron irgal
massagnak vagion
ideie hog az iteletnek
idein : ne karhostas :
éngémet mert mÿ
hazon az en lelkem-
ben mikoron az o̗ro̗k
vesedelemre zallandok


{102r}
mert az halotak sem
dićernek tegedet es m-
end azok sem : kik po
korra zalnak : O zere-
lmesseges iesus o ih̄s
te benned hivo̗knek
idvo̗zseǵet o iesus az
te hoziad foliamoknak
idvo̗zetho̗ie <minket> O
iesus az te benned bi-
zadalmassog<o>nak vi-
lagossag bochas engemeth
az te zantalan valas
todidnak ko̗ziben


{102v}
O iesus O iesus ziz ma
riank fÿa o̗ssed enbélem
az te zent malastodat
tudomagiodot bo̗lće
segedet zérététedet ala
zatossagodot es tista-
-sagodot hoǵ tegédeth
to̗kélletessegel zereth-
-héssélek tebenned ÿm
eluen̄ÿ teneked zolg-
alnom méǵ holtomig
te benned dićekednek
es ko̗ńo̗rko̗dno̗m m-
end azzokkal kik hÿ


{103r}
vÿak es zérétik es the
zent neuedet amen
Ivdvoz leǵ ur iesus
cristusnak zent feÿe
rettenetes menden ha-
talmassoknak mier-
to̗nk navalias búno̗-
so̗kert to̗uis korona-
ual coronastatot es
naadual veretteteth
Ivduoz leǵietek mi-
eretto̗nk naualias
búno̗sso̗kert ur ih̄us
cristusnak ko̗ńio̗ hul-


{103v}
latot kegielmes zemei
Ivduoz légietek mi-
eretto̗nk naualias
bv́no̗sso̗kert vr iesus 
cristusnak sok keppen
ualo ńiomorosagot
es bozzosagot sewedet
nemesseges zemei
Ivduoz leǵ mieretto̗-
nk naualias bẃ-
ńo̗sso̗kert arćvl hagi-
apot es arćvl úeretet
menden angeloknak
es embereknek zepse


{104r}
gés es kiuanatos ze-
-nt orćÿa
Idúo̗z leǵ mi eretto̗-
nk navalias bv́no̗-
ssert vr iesus cristusn-
ak hécettel es méreg-
gel itatot edesseges za-
ia es zentseges torka
Iduo̗z leǵ mieretto̗-
nk naualias biv-
no̗ssokert vr iesus cri-
stusnak ńÿaakkon ve-
rt alazatos zent ńiaka
Iduo̗z leǵetek mi-


{104v}
erettunk naualas bv́-
no̗ssokert vr iesus cri-
stusnak az zent kere
stfat az kinnak helé-
re viseluen farradot
zentséges vallaÿ
Iduo̗z legetek mié-
retto̗nk naualias
bv́no̗ssokkert vr ihūs
Cristusnak az zent kerestf-
an <meǵ fézẃlt es ki-
teriedet edesseges ké-
zeÿ es kariai>
Iduo̗z leǵ mi ere


{105r}
ttonk naualias bẃ-
no̗sso̗kert vr iesus cr-
istusnak az kinnak
ideien meg haborod-
ot kegielmes mellie
Iduo̗z leǵ mieretto̗
nk naualias bv́
no̗ssokert vr ihūs cri-
stusnak az viteznek
čučaiaual altal o̗k-
lelt dićo̗seges es irgal-
massagos zent oldala
honnet veres viz mi
valthsagonkert ees id-


{105v}
vezsego̗nkert ki folia
IDwez legetek · mi
erettunk nauolʼas
búnosokert vr iesus
cristusnak imadsagi-
nak ideien derdeplet
tizstelendo terdei
Iduez legetek mie-
retto̗nk nauolʼas
bunosokert vr iesus
cristusnak az kerest
fahoz zeǵiekkel zeǵe
zek imadando zent 
Iduez leǵ labai



{106r}
mierettunk naualias
bv́no̗sso̗kert vr iesus
cristusnak oldalabol
es menden testebo̗l
bév́zeggel kÿ folt zent
es dićo̗seges vére
KErlek azert tege-
det o edesseges
es irgalmazos iesus
élo̗ istennek zent fia
hog ennekem men-
den bunemet elmossad
es meg bćiassad es ne
haǵ engemet en bv́-


{106v}
neimert elvesnem es m-
end azokert kikert m-
eg fezvltel kerlek ann-
ak felette tegedet me-
nd az te zentseges ta
gaidert hoǵ en tege
det menden tagimal
es menden hero̗mel es
mend en lelkemmel
zerethesselek es en te-
neked hẏvsseggel zol-
galhassak es meltol-
tas irgalmassagot
tenned en atiamm


{107r}
al aniammal batiam-
al hvgaimal fÿaimal
es rakonsagimal es
mend az kÿk nekem
ualami ioual voltak
ÿtt es az o̗ro̗k vilagon amē
O̗ro̗lÿ ur istennek
zentséges ańńa
ziz maria az o̗ro̗mmel
hoǵ az te dićo̗segednek
tellies volta felv́l mv-
la mend az zenteknek
es angeloknak dićo̗
sseget : aue maria


{107v}
Evreo̗l fenesseges m
aria o̗ro̗k napnak
fenes haÿnala az o̗ro̗-
mel hoǵ mikeppen az
ideo̗ az napfentol meg
vilagossol azonkeppen
mend az meńńei vd-
var az te bodogsagotol
meg vilagossodvan éro̗l : aē
O̗ro̗l tizte- 
lendo ziz maria
istenko̗st es emberek
ko̗zo̗th ko̗zbe iaro az
o̗ro̗mel hoǵ mend


{108r}
az mennei dićo̗segek
nek polgari neked en-
gednek es mikent · o̗ ·
kiraloknak zent an-
niat tizstelnek
O̗rolÿ hatalmass
agos maria the
zegenidnek zegetsege
az o̗remel hog az <te>
felseges istennek ak
aratiual az te akaratod eg
<atos eǵ> es mendenek-
-ben ami az te zent 
akaratodnak kelle


{108v}
metes az felseges ur is-
tennek kegielmesse-
ges akaratia enge
delmes : amen
Eo̗ro̗l <ge> kegielmes-
seges kiz maria
mend ketsegbe ésok-
nék vigastaloia az
o̗ro̗mel : hoǵ az te zent
akarattodnak zabat
saga mendeneknek
kik neked zolgalnak
es az zent ne(edeth
tizstelik mendez (ila-
gon


{109r}
-gon ees mend az maas
vilagon meǵ aÿando-
-kozza § A(e maria §
O̗ro̗lʼ kegesseǵes ziz
maria mend az
teǵed zereto̗knek vela-
-gosoitoia az o̗ro̗mmel
hog mend az zenth
kar angeloknak felette
magaztatal ees nemÿ
kÿ(alth keppen(alo
tÿztesseggel zent haro-
-msagnak melleÿe
helʼheztetel es annak


{109v}
felette menden zent-
-eknkees zent angelok-
-nak vigasagat birod
aue maria
O̗ro̗lʼ zÿz maria me-
-nden the hozzad
ko̗ńo̗rgo̗knek nagh
seǵedseǵe · az o̗ro̗mmel
merth bizodalmas
vag es bator hog
az te o̗ro̗med <hos>
soha meǵ nem kús-
-sebbo̗l es meǵ nem
fogÿathkozÿk mend


{110r}
o̗ro̗kko̗n o̗ro̗kke § amē
Antiphona
Zÿz maria ez wilag-
-on zẃléthok ko̗zo̗t
nÿnchen hozzad haso-
-nlatus azzońńÿalatok
ko̗zo̗th wÿragzon rosa
illatozol mÿkenth li-
-lium ÿmagh ertho̗nk
vr istennek zenth
ańńÿa Versus
Ekesb orchÿad menden
zwzeknek felette zeb
wag angeloknak zÿ-


{110v}
-zeknek zÿze
Ez the nagh o̗ro̗me-
-idnek mÿatta kiket
o̗ro̗kke birs kerlek te-
-ǵedeth kegelmesseǵes
edesseǵes ees irgalm-
-assagus wr istennek
zent ańńÿa zÿz maria
hog kegelmez nekem
sÿmonnak ees mend 
en athÿamnak anÿa-
-mnak ees mendh
en ÿo barathÿmnak
ees kÿk ennekem ÿoual


{111r}
Voltak kÿk élnék kÿk
meǵ holtakees ees
annak felette kerlek
teǵedet zÿz maria hog
o̗riz meg enǵemeth
menden lelkÿ ees testÿ
wescedelemto̗l es men-
-den rettenetes ees her-
-telen halaltul ees ÿe-
-leso̗l hol en halalom-
-nak ÿdeÿn lathassalak
teǵedet ees <to̗led> teueled
o̗ro̗kko̗n o̗ro̗kke meń-
-orsagban vigadhassam
amen


{111v}
Salue Regina
Irgalmassagnakh
keralne azzońńÿa
eleth edesseǵ ees mi-
-remÿńo̗nk ÿdwo̗z
legh : The hozzad
kealtwnk ewanak
zankÿ wethet fÿaÿ :
The hozzad fohaz-
-kodonk ohaÿtuan
es sÿruan ez sÿralo-
-mnak wo̗lgeben :
Noo azerth mÿ soso-
-lonk : Az the ÿrgal-


{112r}
-massagus zemeÿdet
mÿ hozzank fordehad
ees az aldot iesusth
the mehednek gÿmo̗l-
-cheth néko̗nk ez zan-
-kÿwetesnek wtanna
meǵ mutassad oh
keges oh kegelmes
oh edes zÿz maria
amen
Cristusnak fel tha- 
-madasarol ualo ÿm-
-adsaǵ : kÿnek hwzon
negh ézér estendeÿg


{112v}
walo bolcha wagÿon
Uram iesus cristus
edesseges atʼa az
o̗ro̗mnek zerelmenek
okaert melʼ o̗ro̗me
wala az te edesseges
anÿadnak mÿkoron
nekÿ ÿelenel az hws-
-ueth napÿan eÿel es
ÿeleso̗l az o̗ro̗mnek
okaerth melʼ o̗ro̗me
wala mÿkor teǵedet
lata the ÿstenÿ fenes-
-seged zerent kerlek 


{113r}
thegedet hog telʼlʼé-
-seÿch meǵ enǵemet
zent leleknek heeth
aÿandekÿwal hog
énésbethelʼlʼessethes-
-sem the akarotodot
mendh en eletem-
-nek napÿban : Pr̄
nr̄ : aue maria
Oratio valde vtilis ad
Christum propter peccata venialia
et mortalia et peticio
eorundem habet indulgencias
xxxiii annorum


{113v}
O̗ro̗k mendenhato
istensegnek aldot
zent fÿa iesus kÿ em-
-bereknek bẃneÿrt
ees ez wilagnakh
ÿdwezsegeÿrth magaas
kerestfara fel magaz-
-tatal kerlek teǵedet
en edes istenem en
zeretho̗ meǵ valtom
az the ÿo woltodert
kegelmessegederth
dragalatus zent
werednek hullasaert


{114r}
Zent to̗uis coronad-
-nak wÿseleseÿrth
es zenth halalodert :
es az the zeplo̗telen
zÿz zent anÿadnak 
o̗ heeth kesero̗seǵes
zent epeseǵeÿrt ees
-zent zerethethÿert
lég irgalmas enne-
-kem bẃno̗snekh
maa ees halalom-
-nak ÿdeÿn · amen
Kerlek wram ihs̄
cristus az te zent


{114v}
kenoderth az te dÿ-
-cho̗seǵes halalodert
az zÿz marianak o̗
nag epeseǵeÿrt hog
oltalmaz meǵ az o̗ro̗k
halaltwl ees elneza-
-kas az the zent orza-
-gotthul az o̗ro̗k dÿ-
-cho̗segto̗l ees az zen-
-teknek o̗ tarsasagÿtul
amen
Dÿcho̗seg wram
iesus teneked kÿ
zÿletel zÿz mariatol


{115r}
atʼatwl ees zent lelek-
-to̗l mend o̗ro̗kko̗n
o̗ro̗kke amen
Zenth keresthnek
ÿegÿnek mÿatta
mÿ ellensego̗nkto̗l
oltalmaz mÿnketh
mÿ isteno̗nk amen
Vala melÿ ember
halalanak ÿdeÿn
meǵ olwassangÿa
awag meg oluastatÿa
the hath ketsegnelkúl
me(orsaba megÿen


{115v}
Kerlek vram ihs̄
cristus az vires
verednek hullasaert
bochassad meǵ men-
búneth ez sceghen
embernek : amen
pr̄ nr̄ : aue maria
Kerlek az harom
wassceg ko̗zo̗th
fewgǵesederth teter-
-ǵesederth bochassad
meǵ a kÿnth ees kÿre
menendo̗ volna · amē
Pr̄ nr̄ : Aue maa




{116r}
Kerlek vram ihs̄
az nag sceretedÿt
hog ez wÿlagon
teremto̗d emberelo̗l
ees meg waltad ez
sceǵennek meńorsag-
-bodogsagath : pr̄ nr̄
aue maria
Idwez leg edesseǵes
vram iesus cristus
athÿa istennek ÿgÿe
azzońńonk zÿz ma-
-rianak fÿa elo̗ isten-
-nek baranÿa ez vilag-


{116v}
-nak ÿdwezseǵe bÿzon
test kegelmessegnek
kÿ folÿo kuthÿa
Iduez leg kegelmes-
-seges wram ihūs
cristus angeloknak
dÿcherethÿ zenteknek
dÿcho̗seǵe bekesegnek
latasa telʼlʼes ÿstenseg
bÿzoń ember azzoń-
-ńonk zÿz marianak
viraga es gÿmo̗lche
Idwez leg kegesseǵes
vram iesus xpūs


{117r}
atʼa istennek fenes-
-seǵe bekesegnek feÿe-
-delme menorsagnak
kapuÿa elo̗ kenÿr ziz
marianak zÿletho̗
istensegnek édeńe
Iduez legh irgal-
-massagus vram
ihūs xpūs : meńor-
-sagnak wilagws-
-saga : ez wilagnak
ÿwtalma : neko̗nk
o̗ro̗mo̗nk : ees wi-
-gasagonk angelok-
-nak


{117v}
keńere <zÿzeknek> zú-
-nek widamsaga
zÿzeknek keralÿa es 
matkaÿa ÿmadsag
Idwez leg kegesseǵes
wram iesus cristus
edesseǵes edeń bizon
igazsag neko̗nk erde-
-mo̗nk felseǵes sceretet
sceretetnek folÿo kwt-
-ÿa bekesegnek edesseǵe
bÿzon nÿwgadalom
ees o̗ro̗kke walo
eleth Amen


{118r}
do̗gh halalrol walo 
ÿmadsag walakÿ
menden naph meǵ
olwassa ÿmadsag
O̗ro̗k mendenhatho
istennek hatalma :
az meǵ fezo̗lt cristusnak
hatalmanak erdémé :
iesusnak <erdeme> beke-
-seǵe hÿwthnek ero̗sse-
-ǵe : nemes azzonnÿonk
zÿz marianak tÿztasa-
-ga : oltalmazzon we-
-delmezzen enǵemeth


{118v}
simonth menden nemo̗
do̗gh halaltwl : es az 
hertelen halaltwl atʼa
+ fẏw + zenth lelek +
dÿcho̗seges zenth
haromsag :: Ez vtan
mongÿ o̗th pater
nosterth : es heeth
Aue mariath
O kegees zÿz maria
the wagh zeph 
tÿzta rosa : bÿnnel-
-kúl fogantatal : mert
meńbo̗l te adatal


{119r}
ańẏadtwl mÿkorth
zÿletel istentho̗l vgh
tÿzteltetel hog mehe-
-ben meg zenteltetel
zeretettel ÿpo̗ltetel
kethsegnelkẃl eredeth
bẃnto̗l zepplo̗telen
o̗riztetel : zÿz maria
ekes wiola bẃno̗ss-
-o̗knek wÿgasaga
O kegees zÿz maria
the wagh zeph
tÿzta rosa zenth
haromsagnakh


{119v}
leanÿa istennek edees
annÿa : gabrielnekh
mÿkoron the húl zÿ-
-zeseǵedben ippo̗lel ma-
-lastwal ottan megh
telÿl chwdalatus az
zÿzeseǵ kÿwel erdemled
istenseǵet mehedben wg
viselhetned : zÿz maria
ekes wiola búno̗sso̗knek
wigasaga
O kegees zÿz maria
the wag zeph tÿz-
-ta rosa zeplo̗telen


{120r}
meǵ maradal iesusth
ha neko̗nk adad o melʼ
melto zÿz the akkor
lo̗l mÿkor istent embert
zẃled merth angelok
ÿmadanak sceretenek
tÿstelenek zolgalanak
mendeneknek bodognak
hÿrzetenek : zÿz maria
ekes wiola bẃno̗sso̗k-
-nek wÿgasaga 
O kegees zÿz maria
the wag zeph
thÿzta rosa meńeknek


{120v}
dÿcho̗seǵe zenteknek
nag o̗ro̗me halalod
mÿkort ko̗zeleÿtwen
fÿad ihūs wg scerete
hog halalodra léé ÿo̗we
angeloknak martÿrok-
-nak patriarchaknak
mend az zentheknel
felette magaztatal
olÿ o̗rwendes az the
zenth fÿad mend o̗ro̗k-
-ko̗n o̗ro̗kke : Amen
Nemes azzońńom
zÿz maria ÿstennek


{121r}
dÿcho̗seǵes zent ańńa
angeloknak azzonnÿa
zÿzeknek wÿraga : fo̗l-
-do̗n walo búno̗s nep-
-nek remenseǵe pur-
-gathorÿumbelÿ ha-
-lottaknak hÿedelme :
kero̗nk nemes azzoń-
-nÿonk zÿz maria ez
napon es ÿdo̗nek men-
-denkoran : fogadÿad
ez ÿmadsagokat ees
nÿerÿed neko̗nk zent
leleknek malastÿat


{121v}
kÿnek mÿatta es maÿ
zent ÿǵeket halhassuk
erthessẃk tarthasswk
lelko̗nknek ẃduo̗z-
-seǵere es búno̗nknek
bochanathÿara amē
Idwez leg istennek 
zenth teste zenth
oltaron aldoztatol :
atʼa istentho̗l adatal
es zÿletel zeplo̗telen
zÿz mariathwl
Gabriel archangÿal
mÿath marianak


{122r}
meǵ ẃzentetel ÿsaÿas
propheta meǵ monda
zent leleknek malastÿa
mÿath
O the dÿcho̗seǵes zent
testh the wag az
o̗ro̗k isten kÿ aldoztatol
oltaron papÿ keztho̗l
zenth halalodnakh
emlekezetÿro̗l
Ez az angeli zenth
keńÿr kÿ mariatwl
zẃlethel walakÿ ezt
nem hÿsÿ karhozÿkh


{122v}
meńorsagbol kÿ rekeste-
-tek
O meńńeÿ naǵh dÿ-
-cho̗seǵ paradÿcho-
-mnak gÿmo̗lche ma-
-rianak zenth fÿa zeph
iesus vilagosohadh
meǵ az mÿ elmo̗nk-
-ko̗th
Zepplo̗telen zÿz
maria kegees
cristusnak zenth
annÿa zent harom-
-sagnak leanÿa zeph


{123r}
rosa nÿer irgalmath
ez naph mÿneko̗nk
Amen
O dÿcho̗seǵes azzoń
o meńorsagnak
keralne azzonnÿa o
kegelmessegnek ees
irgalmassagnak feÿe
o meńorsagnakh
vilagossaga o para-
-dÿchomnak edesseǵe
o istensegnek vigasa-
-ga o angeloknakh
dÿcho̗seghe zenteknek


{123v}
o̗ro̗me zÿzeknek coro-
-naÿa neked azzonnÿom
dÿcho̗seǵes zÿz maria
aÿandokozom maa
ees : ÿdo̗nek mendenko-
-ram : en lelkemeth es
testemeth : ees mend
en elethem<nek>et hala-
-lomath ees fel tha-
-madasomoth merth
the wagh aldoth
ees o̗ro̗kko̗l megh
marach egettlen


{124r}
egh fÿadwal iesusual
cristusual kÿ wag
aldoth mend o̗ro̗kko̗l
o̗ro̗kke Amen
Contra febres
Christus regnat + Christus inperat
Christus vincit + leo de
tribu Iuda + libera sÿmonem
ab omni malo et febre
hac in nomine patris +
et filÿ + spiritus sancti +
Amen pater noster : Aue
maria Credo in deum


{124v}
Contra febres
cristus orzagol + cristus
paranchol + cristus
go̗z + orozlan iuda
nemzetebo̗l zabadoÿ-
-chad megh sÿmont 
menden nemo̗ go-
-noztul ees ez hÿdeǵ
lelesto̗l atʼanak + es
fÿwnak + es zenth
leleknek newebe +
pater : noster · Aue maria
Credo morbos curat
febres sedet demonesque


{125r}
fugat et membra pa-
-ralitica glutinat · In
nomine patris + et filÿ
et spiritus sancti + Amen
Uram iesus cristus
kÿ the zepseǵes or-
-chadwal megh nees
mendeneketh : thekench
en ram ees irgalmaz
meǵ ennekem ees az
the orchadnak melto-
-sagaerth zabadoh meǵ
enǵemeth nawolÿas
bẃno̗sth menden


{125v}
bẃneÿmbo̗l a menth
the kegelmessegedh
thwgÿa az en zẃkse-
-gemeth : Itten kÿ meǵ
owassa ez ÿmadsagot
harmÿnch naph eghmas
wthan mÿth ÿstento̗l
ker kethsegnelkẃl meǵ
nÿerÿ Amen
Mÿ wronk ihūs
cristusnakh
bekeseǵe legen
en welem amen O
ńÿl alʼmeǵ zent ilʼlʼés


{126r}
prophetanak hatal-
-manak mÿatta O
ńÿl alʼmeǵ mÿ wronk
iesusnak hatalmanak
mÿatta né ÿarolʼ en
hozzam O ńÿl alʼmeǵ
marianak zÿzeseǵenek
mÿatta ees zent Ianus
baptiztanak feÿenek
mÿatta ees istennek
zent apostolÿnakh
martÿromÿnak zÿzeÿ-
-nek o̗zwegÿnek an-
-gÿalÿnak mÿatta O


{126v}
ńÿl alʼmeg mÿ vronk
ihūs cristusnak newe-
-nek mÿatta O ńÿl alʼmeǵ
ah harom wassceǵek-
-nek mÿatta melʼlʼekh
mÿ wronk ihūs cristus-
-nak labaÿth altal ze-
-ǵezek O ńÿl alʼmeǵ az
to̗uis coronanak mÿatta
melʼ mÿ wronk ihūs 
cristusnak éro̗ssen feÿe-
-ben wonattatek O
ńÿl alʼmeǵ mÿ vronk
ihūs cristusnak sebeÿnek


{127r}
mÿatta O ńÿl alʼmeǵ
mÿ wronk ihūs cristus-
-nak fel tamadasanak :
ees meńbe menesenek
mÿatta O ńÿl alʼmeǵ
mÿ wronk ihūs cristus-
-nak kÿn scenwedesenek
mÿatta mennekh ees
fo̗ldnek ees chillagok-
-nak mÿatta ees mend
azoknak mÿatta kÿk
meńńen es fo̗ldo̗n
vadnak az rettenetes
ÿtelethnek napÿanak


{127v}
mÿatta mÿ wronk
ihūs cristusnak zenth-
-seǵes zÿzeseǵes testenek
mÿatta atʼanak es fÿw-
-nak ees zent leleknek
neweben Amen elÿ
elon tetragramaton
bÿzoń istennek mÿatta
kÿ mendeneketh terem-
-teth elÿsin aÿos melos
otheoz ees istennekh
ez zenthseghes newenek
mÿatta el elÿ elÿon
ihūs tetragramaton


{128r}
agla alpha et o kezdet
ees weǵezet hogh en
sÿmon meǵ néé sertes-
-sem lo̗westo̗l tho̗rtho̗l
ees egeb nemo̗ merǵes
artando allatokthwl
ees wÿzto̗l zentho̗l
seresto̗l esesto̗l es egeb
nemo̗ vescedelemto̗l
legek meǵ oltalmaz-
-wan atʼanak ees fÿw-
-nak ees zent leleknek
neweben Amen Idwez
legh wram ihūs xpūs


{128v}
kÿ zenth peterth melto
lo̗l meǵ zabadaÿtanod
ees az waas retezeketh
el zaggatnod kero̗nk
adÿad hog ez retezek
en labaÿmrol el to̗res-
-senek ees egÿeb tagaÿ-
-mrolÿs atʼanak es fÿw-
-nak et zent leleknek
neweben Amē : vg legen
O o̗ro̗k istennek kwta
senkÿ bee nem tesci o̗
ereÿwel wegkÿ mÿnketh
étho̗mlo̗chnek ko̗zepÿro̗l


{129r}
ẃlwen az so̗tetsegben
ees az halalnak arnÿ-
-kaban atʼanak es fÿw-
-nak es zent leleknek
neweben Amen cristus-
-nak kerestfaÿa legen
en welem sÿmonwal
cristusnak kerestfaÿa
bÿzon vilagossaǵ cristus-
-nak kerestfaẏa go̗z tero̗-
-keth ees menden fegwe-
-reketh hog ennekem
néé arthassanakh
latando ees nem lat-
-hatando ellenseǵÿm


{129v}
merth te wram ih̄s
xp̄s kÿnth ees halalth
scenwedel akerestfan
melʼlʼeth tennen magad
meg zenthelÿl draga-
-latus weredwel wram
isten tarch engemet az
the o̗rizetedben cristus-
-nak kerestfaÿa legen
en velem sÿmonwal :
ees legen en paÿzom
bekeseǵes menden en
ellensegÿmnek latha-
-tandoknak es nem lat-
-hatandoknak ellene


{130r}
foztoknak o̗lo̗knek
ellene : wram ihūs
xpūs halalokthwl
ees scemermektho̗l
zabadoh meǵ enǵemet
en ÿstenem en megh
zabadeÿthom ko̗ńo̗ro̗lʼ
en raÿtam bẃno̗sso̗n
az te zolgalo fÿadon
elo̗temnek veǵezetÿnek
ÿdeÿn wgh hogh az
thethẃzed ennekem
semmÿkeppen nee art-
-hasson cristusnakh
kerestfaÿa go̗z xpūsnak


{130v}
kerestphaÿa paranchol
cristusnak kerestfaÿa
algÿon meǵ enǵemet
ńÿawolʼasth bẃno̗sth
menden gonozoknak
felette gaspar baltÿzar
melchÿor ihūs altal
mene az o̗ ellenseǵÿ
ko̗zo̗th lucas marcus
matheus Zent Ianus
ees mend Zenthek o̗rize-
-nek enǵemet ńÿawo-
-lʼasth bẃno̗sth Mÿ
wronk ihūs xpūsnak
kerestfaÿa Zent ÿsaÿas


{131r}
profetanak meǵ mw-
-tatasa : Salamonnak
Ionatasnak ees daniel-
-nek tÿztesseǵe es zent
harom scemelnekh
ÿelen wolta atʼanak
ees fÿwnak ees zent
leleknek legenekh
maa en ko̗zo̗ttem es
mend en ellenseǵÿm-
-ko̗zo̗th vram ihūs
xpūs leg en oltalmam
eÿel ees nappal teste-
-mnek ees lelkemnek
hog o̗rizenek enǵemet


{131v}
menden gonozoknak
felette vrnak neweben
amen : vram isten legh
kegelmes ennekem bẃ-
-no̗snek sÿmonnak az
the meltatlan zolgalo
fÿadnak ees legh en
o̗rizo̗m mend en ele-
-temnek napÿban ab-
-rahamnak istene
: ÿsaacnak istene · Iacob-
-nak ÿstene bochassad
en segedelememre zent


{132r}
mihalʼ archangÿalth
kÿ enǵemet megh
oltalmazon menden
nemo̗ ellensegÿmto̗l
lathatlanokthwl nem
lathathlanoktwlees
Amē : Oh Zenth mihalʼ
archangÿal az ÿstennek
malastÿanak mÿatta
melʼlʼet erdemlel teǵedét
ees kerlek zenth raphael
istennek egettlen egh
fÿara ez wilagnak meǵ
waltoÿara zabadoh
enǵem<et> maa menden
gonoztwl es hertelen


{132v}
halalthwl zenth
raphael zenth gabriel
es mend meńorsagbelÿ
zentek seǵehetek enǵemet
bẃno̗sth ees mendh
meńńeÿ Iosagokh
az o̗ hatalmassagok-
-nak mÿatta legenek
ennekem segetsego̗l hog
sem egh ellensegh en-
-gem karhoztasson · sem
hazban sem haaz kẃlo̗l
sem ewen sem ÿwan
sem fekwen sem vÿ-
-gÿazwan sem alwan


{133r}
cristusnak kerestfaia
tawostassa el en elle-
-nsegÿmeth : go̗z oroz-
-lan iudanak nemzetÿ-
-belo̗l ÿessenek gẃkero̗
alleluÿa : Amen ez
wilagnak ÿdwo̗zeÿto̗
ÿdwo̗zeÿch enǵemet :
kÿ az zent kerestfanak
mÿatta megh waltad
seǵedsegh legh ennekem
en istenem cristusnak
kerestfaÿa ÿdwo̗zo̗h
engemet cristusnak
kerestfaÿa oltalmaz


{133v}
enǵemeth cristusnak
kerestfaÿa o̗riz enǵemet
ees zabadoh enǵemet
mendem gonozthwl
o̗ro̗kko̗n o̗ro̗kke : Amē
Athÿanak ees fÿwnak
ees zenth leleknekh
neweben Amen : legen :
Igaz bÿro iesus isten-
-nek fÿa the wagh
wram keralʼoknakh
keralÿa kÿ orsaglas
athÿawal koronkenth
ees Zenth lelekkel melto
legh wram en ÿmadsa-


{134r}
-gomoth hallanÿ ees
kegelmesth fogadnÿ
ala lo̗ÿtel wram ÿsten
meńńekbo̗l zÿznekh
meheben oth fogadal
bÿzon testeth magad-
-nak : ez wÿlagnakh
ÿdwezseǵeÿrth sceme-
-lÿed scerÿnth megh
waltod wram ÿsten
az the teremtettedh
zeghen bÿnes adam-
-fÿath az the artatlan
zenth werednek hulla-
-saual the zenth kenod


{134v}
legen nekem oltalma-
-m koronkent walo ha-
-burosagtwl lakozhas-
-sam en wram isten
the zolgalatodban
the zent ÿrgalmad
legen nekem oltalmam
hog en elmemet en
ellensegem néé habo-
-reÿthasson o̗ alnoksa-
-gawal néé scegenked-
-ẏed wram ÿsten en
testem néé karhozzek
wram ÿsten en lelkem


{135r}
az alnoksagws to̗rue-
-nnek mÿatta te zent
ÿoggodwal te zent
hatalmadwal kÿwel
meǵ to̗redh pocolnak
kapwÿath to̗rÿed meǵ
wram ÿsten en elme-
-mnek gẃkerezethÿt
akarnaÿak megh
foglalnÿa scegenked-
-ÿenek azokees meǵ
fogÿatkozzanak kÿk
akarnak engemet
el westenÿe oh ÿo


{135v}
iesus o nemes iesus
o dÿcho̗ iesus o ÿrgal-
-mas iesus o kegees
iesus deh néé akarÿ
enǵemet el hadnÿ
halgassad megh
en kealtasomoth
ees en sceǵenseghes
gÿarlo ÿmadsagomot
kÿk enǵemeth gẃlo̗l-
-nek az gẃlo̗lo̗keth
tawoztassad el en
tho̗lem the zenth
kerestfadnak wram


{136r}
isten o̗ ÿegé o̗rize
meǵ en elmemeth
te zenth dÿadalmas
zazlok agÿon enneke-
-m dÿadalmath hog
en ellensegÿm enǵemet
meǵ néé go̗zhessenek
ees menden nemo̗
ereiectho̗l el tawoz-
-tassanak ÿlo̗ ÿstennek
Zenth fÿa iesus xpūs
ÿrgalmaz ennekem
angeloknak wra ÿr-
-galmaz ennekem


{136v}
kero̗nek sÿmonnak
vram ÿsten bochanat-
-nak adoÿa legek zēt
haromsagh kÿ mon-
-datol egh ÿstennek
dÿchertetel egh atʼawal
legen dÿcho̗segh teneked
wram ihūs o̗ro̗kko̗l 
o̗ro̗kke Amen
O nÿl parancholok
teneked alʼmegh
mÿ wronk ÿesus cristus-
-nak go̗zedelmenekh
mÿatta ees az Zenth


{137r}
ewangelistaknakh
mÿatta O nÿl alʼmeǵ
Zenth martÿromok-
-nak ees confessorok-
-nak erdemenek mÿatta
O nilʼ alʼmegh zenth
zÿzeknek ees o̗gwezek-
-nek ees mend meńor-
-sagbelÿ zentheknek
erdemenek mÿatta
parancholok teneked
hatalmas nÿl mÿ
wronk iesusnak
Zÿlethesenek mÿatta


{137v}
es mÿ wronk ihūs
cristusnak o̗th melʼ
sebenek erdemenek
mÿatta ees mendh
meńńeÿ zent wdwa-
-rloknak mÿatta es
bodogh zÿz marianak
theÿenek mÿatta melʼlʼel
emlethe mÿ wronk
iesus cristusth es isten-
-nnek menden zent
thÿtokÿanak mÿatta
mÿkeppen ÿstennekh
bodog zẃléÿe zẃle


{138r}
mÿ wronkath ihūs
cristusth nem érezwen
serelmeth azonkeppen
thé ees alÿ lassan
hog meǵ néé serthes-
-sed ẏstennek zolgalo
fÿath sÿmonth mÿ
wronk iesus cristus-
-nak mÿatta Amē
O keth élo̗ tho̗r
o the lancea o
thẃ mend ko̗zo̗nseǵes
fegwerek kÿ emberi
allatoknak artatok


{138v}
parancholoth en tẃnek-
-tek hog felfele ÿarolÿa-
-tok cristusnak kÿn
scenwedesenek zẃle-
-tesenek meńben
menesenek mÿatta 
ees parancholok en
thẃnektek mÿ vronk
iesus cristusnak meǵ
fogasanak bozsosa-
-ganak fohazkodasa-
-nak es menden nemo̗
kÿn scenwedesenekh
kÿket scenwede mÿ


{139r}
vronk ihūs xpūs
o̗ zenth halalanak
ÿdeÿn ees az zenth
keresthfanak mÿatta
ÿelesben ÿstennek
az rettenethes ÿtelet-
-nek napÿanakh
mÿatta hog enǵemet
meǵ nee serthessetek
ees meǵ nee bant-
-hassatok az ÿstennek
zolgalo fÿat sÿmonth
o melto zent kerestfa
aÿanlom en teneked


{139v}
magamoth maa ees
ÿdo̗nek mendenkoran
the hozzad serkezzek
nee hallÿak meltat-
-lan halalwal : Amē
Aue maria
Idwezleg maria :
malasthwal telʼlʼÿes :
wr wagÿon te veled :
te wagh aldot : azzoń-
-allatoknak ko̗zo̗tte :
ees aldot the mehed-
-nek gÿmo̗lche iesus
cristus Amen


{140r}
Pater noster
Mÿ athÿank · kÿ
wagh meńńekben :
zenteltessek the newed
ÿo̗ÿo̗n te orzagodh
legen te akarathod
mÿkeppen meńben
ees fo̗ldo̗n : mÿkeńe-
-ro̗nko̗th menden
napÿath aggÿadh
neko̗nk maa ees
bochassad mÿneko̗nk
mÿ wetheto̗nko̗th :
mÿkent mÿ es bocha-


{140v}
-thonk neko̗nk we-
-teteknek : ees néé vig
mÿnketh kesertetbe
dee zabadoh mÿnket
gonozthwl Amē
Credo in deum
Hÿzek ÿstenben :
mendenhato atʼaban :
mennek ees fo̗ldnek
teremto̗ẏbe : ees iesusba :
cristusba o̗ fÿaba : mÿ
egh wronkba : kÿ
fogattatek Zenth
lelektho̗l : zẃletek
zÿz mariathwl ken-


{141r}
-zatek poncio pÿlatus
alath : meǵ fezo̗le :
meǵ hala ees el-
-temettetek zalla pok-
-lokra · harmadnap
halottaÿbol fel ta-
-mada : mene meńńek-
-be · ẃl mendenhato
atʼa ÿstennek ÿogÿa 
felo̗l : onnan megh
ÿo̗wendo̗ : ÿtelnÿ
eleweneketh ees
holtakot Amen
Credo in spiritum


{141v}
Hÿzek zent lelekbe :
kerestÿen zent eghazat
zenteknek eggesseget
bẃno̗knek bochanatʼa
testhnek fel tamadatʼa
ees az o̗ro̗k elethet
Amen
Maria mater gratie
Maria malastnak
annÿa : Maria ÿr-
-galmassagnakh
annÿa mÿ ellense-
-go̗ntho̗l oltalmaz


{142r}
halalonknak ÿdeÿn
hozÿad wegh Zÿz
maria
Maria zÿzeknekh
wiraga : nÿerÿedh
neko̗nk menden bẃ-
-no̗nknek bochanat-
-ÿat : ees az the zent
fÿadot enǵeztelʼlʼed
Amen Zÿz maria
post pater noster oratio
kerlek teǵedet wram
ihūs kesero̗segre


{142v}
kÿt scenwedel en er-
-tem az keresthfan
ÿelennen mÿkoron
az the zent lelkedh 
kÿ zakada derekadbol
ÿrgalmaz en lelke-
-mnek o̗kÿmenese
ÿdeÿn Amen
Breuiter post aue
maria
Azzonÿom maria
wronk ÿesusnak
zẃleÿe bẃno̗s nep-
-nek nagh remenseǵe


{143r}
pvrgatorÿumbelÿ
halottaknak hÿedel-
-me nẏerÿed neko̗nk
bẃno̗nknek bocha-
-nathÿath lelko̗nk-
-nek ÿdwo̗zsegeth :
ees zenth leleknek
malasthÿath Amē
Post aue maria
in sermone
Irgalomnak ańńa
maria : Atʼa ÿstennek
ÿeges leanÿa : Wr
ihūs cristusnak


{143v}
zẃleÿe : zenth lelek-
-nek lakodalma : zent
haromsagnak zekes-
-helʼe : Meńńeÿ zent
angeloknak zereto̗
zent azzonnÿa : pro-
-fetaknak elethe :
Apostoloknak doctora :
Martÿroknak pal-
-maÿa : Confessorok-
-nak thanosaga : zÿ-
-zeknek wiraga : o̗z-
-wegeknek dÿcho̗seǵe :
Hazasoknak sceǵedel-


{144r}
-me : Pwrgatorÿ-
-umbelÿ halottaknak
hÿedelme : Fo̗ldo̗n
walo bẃno̗sso̗knek 
nagh remenseghe
paradÿchomnak
geńero̗seghe : Meń-
-orsagnak kapwÿa :
kero̗nk nemes azzon-
-nÿonk zÿz maria
Ma es ÿdo̗nek men
-denkoran : tama
the zent fÿadn
elo̗tte hog ez n


{144v}
zent ÿgheket eget-
-tembe halhasswk
halwan tharthasswk
lelko̗nknek ÿdwez-
-seǵere : bẃno̗nknek
bochanathÿara : O
kegees zÿz maria
tamagh melletto̗nk
maa mendenkoron
ees halalonknak
ÿdeÿn Amē
wez leg kegelmes
ÿz : napnal fenesb
z chÿllagnal :


{145r}
ÿsthennek kegelmes
annÿa : lepes meznel
edésb rosanal pÿrosb
lÿlÿumnal feÿerb :
menden ÿozagh
teǵedeth meǵ ekeso̗ÿth
menden Zent teged
tÿztel meńorsagban
felʼlʼebwalo Amen
Ista oratio habet indul-
-gencias xxiiii annorum
et est satis approbatum
per summos pon-
tifices


{145v}
edesseǵes zÿz ma-
-ria tenǵernekh
chillaga § ez wilagnak
meǵ wilagossoÿtoÿa
wilagossohad meǵ
az en elmemet esmer-
-tes meǵ az the edes
fÿadwal az iesuswal
O edesseǵes zÿz maria
mÿkoron az en lelkem
en testemto̗l el tauo-
-zÿk oltalmazzad
pokolbelÿ ellensegtẃl
meltoltassad meǵ


{146r}
ero̗sseÿtenÿe Zenth
haromsagnakh
hẃtÿben ees néé hag
kethsegben esnem
Amen
Zenth ambros doctor :
ees zenth aguston
doctor : ez te deum
laudamus zerzette
Zenth leleknekh
malastÿabol ees
magÿarsaga ez mo-
-don ko̗wethkezÿk


{146v}
Isten teǵed dÿchero̗nkh
teged wrnak mÿ es vallonk
Teged o̗ro̗k isten menden
fo̗ldi allat dÿcher Teneked


{147r}
meńńeÿ angelok es meńńeÿ
feÿedelmek Teneked cherwbin
es seraphin mendenkoron
enekelnek Zenth isten


{147v}
Zent wr Zent vr isten
dÿcho̗ keralʼ Telʼlʼes meńorsaǵ
es fo̗ld felseǵes dÿcho̗seǵeddel
Teǵed apostolok tarsaggal


{148r}
dÿchernek Teǵed zent
ꝓfetat vigasaggal dÿchernek
Teǵed kÿn vallot mar-
-tÿrok kÿk eretted meǵ holtak


{148v}
Teǵed ez vilaǵ scerenth
anÿa zent eghas dÿcher
Felseǵes magassagnak
o̗ ÿstenet Mÿ tÿztelendo̗


{149r}
wronk egetlen eg fÿadot
Zent lelked mÿnket meǵ
vigaztalÿon Te cristus
vag dÿcho̗ keralʼ Te atʼa


{149v}
istennek vag o̗ro̗kseǵes fia
Te meg valtasra emberseǵet
fel venni marianak zent
mehet nem vtalad Te


{150r}
o̗ro̗k halalt meǵ go̗zuen
meńńeÿ zent kapukoth
neko̗nk meǵ ńÿtal
Te ẃlz istennek iobiara


{150v}
atʼanak dÿcho̗seǵeben
Hÿzo̗nk el ÿo̗wendo̗
bÿronak Teǵed azerth
vram mÿ kero̗nk hogh



{151r}
mÿnket segélʼ kÿket zent
vereddel meǵ valtal Zen-
-tid ko̗zze o̗ro̗k dÿcho̗segben
mÿnketh zamlalʼ


{151v}
Idwezehed té nepedeth
vram isten es meǵ algẏad
the maradekÿdat Es
tarch meǵ mÿnket es el


{152r}
fel vÿg az o̗ro̗k dÿcho̗segben
Menden naponkent
teǵed vr isten dÿchero̗nk
Es vram te newedet


{152v}
o̗ro̗kke mend o̗ro̗kke dÿ-
-chernek Meltolʼ vram
isten mÿnketh o̗rÿzned
ez napon bÿnnel kẃl


{153r}
Leǵ ÿrgalmas vram
isten bẃno̗sso̗knek leg
ÿrgalmas neko̗nk Legen
the zent ÿrgalmassagod


{153v}
mÿ hozzank merth
mÿneko̗nk te wag
oltalmwnk Te benned
hÿzo̗nk wr ÿsthen


{154r}
azerth o̗ro̗kke mÿ
elo̗nkh Amen
de sancto ladislao
Salue benigne
rex ladislae
vnice plebis
dulcis patrone
regis regum gema
preclara sÿderum


{154v}
celi prefulgidum sidus
Idwezleg kegelmes
zenth lazlo keralʼ
magÿarorsagnak
edes oltalma zent
keralʼok ko̗zth dra-
-galatws go̗ng cÿl-
-lagok ko̗zo̗th feńes-
-seǵes cÿllagh
Tu trinitatis
cultor fidelis
iesu christi vestigia
terens spiritus sancti


{155r}
vas tu electum electe
pugil alme marie
Zenth haromsag-
-nak vag the zolgaÿa
iesus cristusnakh
ńÿomdoka ko̗wetÿ
the zenth leleknek
tÿzta edeńe zÿz ma-
-rianak valazthoth
withezé
Tu nam hummorum
regia proles regum
sanctorum speculo


{155v}
fulges genitor tuus
rex pius bela vt
more patris rex
pius fores
Magÿarorzagnak
wag keralÿ maǵzattʼa
zenth keralÿoknak
fenes thẃko̗re tene-
-ked atʼad kegees bela
keralʼ hog hozza ke-
-pesth kegees keralʼ
lennel


{156r}
<Tu> nobis natus
palonico regno
<celitus> datus presagio
<ma>gno esque renascens
fonte salutis nomine
aui dictus ladislaus
Neko̗nk zÿlethÿl
lengel orsagban
meńbo̗l adatal nag
čuda keppen maszor
zÿletÿl zent kérésth
wÿzto̗l o̗so̗dnek neven


{156v}
lazlo lo̗n ne<...>
Tuque cu<m esses>
tener et<ate eduxit>
rex bela in pa<noniam>
ut te laudarent patria
regna vnicum scilicet
atque celicum
Mÿkoron meglen
germegded volnal kÿ
hoza bela keralʼ ÿo
magÿarorzagba
hog dÿchekednel the
keth orzagban magÿar-
-orsagban es meńor-
-sagban


{157r}
Tu residisti bihar
waradini vrbis
futurus dulcis pa-
-tronus tu construxisti
templum marie quo
nunc quiescis omni
honore
Le telepedel bihar 
waradon ah wa-
-rwsnak lo̗l edes
oltalma templomoth


{157v}
rakatal zÿz maria-
-nak kÿben mosth
ńÿwgozol menden
thÿstessegwel
Te circumcingunt
inperatores
presules reges cleri
barones oleo sudat
sacrum sepulcrum
ossa teguntur auro
fulgenti


{158r}
Ko̗rńo̗l fekesnek
teged chasarok pẃs-
-po̗ko̗k keralÿok ees
Iobbagÿ wrak olaÿ
zarmazÿk zenth
koporsodbol tetemed
foglaltak az zeph
sar arańbol
Te wenerantur
cultu diuino
sacer clerus et plesb
deuota te ad horant


{158v}
regna terrarum ettenim
laudant astra te celi
Teǵed dÿchernek
zent zolozmawal
papok dÿakok ees
varwsnepek teǵed
fo̗ldnek kerekseghe
merth teǵed dÿcher-
-nek ÿstennek āgelÿ
Tu gloriaris
regio trono
ÿmago sita est in muro


{159r}
alto splendet vt sol
fulget wt aurum
haud sat est visus te
contemplarÿ
Te dÿchekedel ke-
-ralÿ scekedben keped
fel to̗ttek az magas
ko̗ zalra fenlÿkh
mÿnth naph salÿog
mÿnth arań nem
eleǵezÿk senkÿ
teread neznÿ


{159v}
Tu wltw plenus
et rubicundus tu
et aspectu desiderabilis
in verbis dulcis tu
manu fortis deicis
cunctos tecum dimi-
-cantes
Te archwl telʼlʼes
zep pÿros valal
tekentetedben embe-
-reknel kedwesb be-
-zededben ekes karod-
-ban éro̗o̗s lam


{160r}
mendenth the eÿtez
kÿ teweled kẃzdÿk
Tu menbris sanus
forma decorus
humeris tuis al-
-cior cunctis specie
sola inperio digna
corona sancta the
rite cernit
Tagodban ekes
thermetedben disces
valladtwl fogwa
mendeneknel ma-
-gasb


{160v}
čak zepseged chasar-
-sagra melto hog
zenth corona teged
meltan illeth
Tu carne purus
mente preclarus
tu corde audax
more leonis ad
hoc es dictus bator
ladislaus cum adhuc
Iuuenis etate fores
Testedben thÿzta
lelkedben feńes zÿ-


{161r}
-wedben bator mÿ-
-kenth wad orozlan
azerth newezthek
bator lazlonakh
mÿkoron meglen
ÿffÿwdad volnal
Te elegit virgo
maria predota-
-uit gratuarum donis
vt custodires et gu-
-bernares legatum
sibi hunicum
regnum


{161v}
Merth walaztha
az zÿz maria meǵ
dÿcho̗ÿthe sok ÿo
aÿandekkal hogh
te o̗rÿzned ees oltal-
-maznad nekÿ aÿan-
-lad ÿo magÿarorsa-
-goth
Tuque fulcitus re-
-gna corona
Iridiatus spiritus sancto
comitabaris mores
paternos rosas le-


{162r}
-gebas corona stipe-
-bas
Feÿedben kele az
zent corona meǵ
batoreÿta teget az
zent lelek kezded ko̗-
-wethni atʼadnak
elethet rosakoth
zaggatal coronad-
-ban fÿzed
Vnÿ laudate
sanctum ladisla-
-uum quia meretur


{162v}
a nobis laudem lau-
-dent eum angeli di-
-centes Salue benig-
-ne rex ladislae
Dÿcherẃk magÿa-
-rok zenth lazlo ke-
-ralth bÿzoń erdemlẏ
mÿ dÿchereto̗nkko̗th
dÿcherÿẃk o̗teth
angelok mondwan
Idwezleg kegelmes


{163r}
zenth lazlo keralʼ
Finis est <.>
de beata virgine oratio
Inperatrix glorisa
plena laudanth
titulis potens et
inperiosa canticÿs
angelicÿs Iure
commendaris mater
et regina prole nunc
grauaris tuo nos


{163v}
consigna virgo mater
deo digna
Dÿcho̗seǵes zÿz maa
dÿcherethwel wag
telʼles hathalmas
wag es felseghes
angelÿ tÿztessegwel
meltan dÿchertessek
meńorsagnakh
azzonnÿa aÿande-
-koz mÿnketh az te


{164r}
zenth fÿadwal keges
cristusnak zent
annÿa
Pectatorum me-
-dicina salus
es hominibus rosa
vera sine spina
castitatis lilium
respice quos posco
mater dei veri me
peccasse nosco


{164v}
miserere mei consolatrix
Sancte spei
Bÿnesnepnek or-
-wossaga thewo̗lgo̗k-
-nek ÿdwezseghe bÿzoń
rosa to̗wÿsnekẃl
zÿzeknek lÿlioma
enǵedged mÿth
kero̗nk Igaz istennek
annÿa merth bẃno̗s-
-so̗k wagÿonk ÿrgal-
-maz


{165r}
mÿneko̗nk remenseg-
-nek wÿgasaga
O dilecta preelecta
fer solamen miseris
claritatemque perfectam
confer quam desidero
reuoca errantem
ad vÿam veritatis ad te
proclamantem gemma
castitatis templum
sancte trinitatis
O scerelmes zÿz maa
aggÿad neko̗nk mÿt


{165v}
kero̗nk hog lehesso̗nk
meńorsagban ÿste-
-nnek mÿnth zentÿ-
-wel es hozzad az
wttra tewelgo̗ bẃ-
-no̗sso̗ko̗th az kÿk
hozzad bÿznak zÿ-
-zeknek wÿraga
zenth haromsag-
-nak temploma 
Angeloknak nagsagws
azzonnÿa · Wr ihūsnak
bodogsagws Annÿa :
meńorsagnak zephseǵes


{166r}
aÿtoÿa <.> : paradÿcho-
-mnak vagh zeles kapwÿa
Neked zolonk zÿzeknek
viraga : mend zenteknek
olÿ nagh vigasaga ange-
-loknak o̗ nagh tÿztasaga
<paradÿchomnak> patri-
-archaknak o̗ nagh
dÿchoseghe
Dÿchekedÿel angeli
zekedben · seraphÿnnak
zenth zeretetÿben · kerw-
-bÿnnak nagh bo̗lche-
-segheben : zekeseknek
bo̗lch ÿteletÿben


{166v}
Read neznek zenteknek zemeÿ :
es veneknek keserwes zẃweÿ :
es arwaknak nÿomorolth
ÿhaÿ : bẃno̗sso̗knek ohaÿto
lelkeÿ Esedezzel mÿ nagh
ÿgazsagonk : hogh mÿ zwo̗nkert
mÿ nagh batorsagonk : zent
fÿadnak mÿ nagh tÿztessegonk :
halalonk<nak>rol mÿ nagh
remensegho̗nkh 
Aldoth the legh ihūsnak
daÿkaÿa : zenth athÿanak
draga kench tartoÿa : zent
leleknek o̗ megh nÿwgoztoÿa
<.>ÿgazsagnak megh vÿlagosoÿtoÿa


{167r}
Sceǵelʼed megh the benned
<bozo> bÿzokot : engeztelʼ megh
az apostolokoth fordeÿch
hozzank az martÿromokoth :
tereÿch hozzank az confesso- 
-rokoth Dÿcho̗seghes
zenteknek mondasÿ zenth
haromsagnak nagh tÿthcꝰ
tanacÿ : apostoloknak zent
predicalasÿ : martÿromoknak
nagh zok kÿn vallasÿ 
Emlekezzel angelÿ esesro̗l :
emlekezzel Ewanak
vethkero̗l : Emlekezzel az


{167v}
nagh vÿz o̗zo̗nro̗l nÿer
<ÿrgalmath> kegelmeth
az nagh vr ÿstento̗l 
Sÿradalmas neko̗nkh
mÿ eletho̗nkh : es mÿ-
-neko̗nk mÿ sok vetkezeto̗nk
rettenetes neko̗nk vethkezeto̗nk
ha te nem lees neko̗nk mÿ
nagh sceghedelmo̗nkh 
Arwasagnak kegÿes tap-
-laloÿa : o̗zwegeknek megh
oltalmazoÿa : zeghenÿeknek
megh gazdagheÿtoÿa : zan-
-kÿweteseknek megh bodog-
-eÿtoÿa Sÿradalmas


{168r}
neko̗nk zwleteto̗nk : fwgelmes
sok hÿwolkodasonk : rettenetes
neko̗nk baÿ vÿwasonk : ha 
the nem lees neko̗nk kegÿes
taplalonk Azzonnÿonkh
zephseghes thẃko̗re : ferfÿak-
-nak tÿztes go̗zedelme : halot-
-taknak nagh hÿedelme :
o̗rdo̗go̗knek o̗ nagh to̗redelme
Rolad zolnak zenteknek
mondasi : zenth haromsag-
-nak nagh tÿthcus tanacÿ :
apostolonak zent predÿcalasi :
martÿromoknak dÿadalmas-
-saghÿ Halottaknak


{168v}
megh zabadeÿtoÿa : to̗roko̗k-
-nek megh nÿomoroÿtoÿa
keralÿoknak ÿo tanach
adoÿa magÿaroknak megh
oltalmazoÿa : Ezt zerzetek
pestnek varosaban : vgÿan
ottan zent peter včaÿaban :
zwleteth vtan el mwlth
ÿdo̗ben : ezer o̗th zaz ees
nÿolch estendo̗ben 
Legen hala az zent harom-
-sagnak : azzonkeppen az
aldoth ihūsnak legen hala
az zÿz marianak : velem


{169r}
o̗zwe mend az bodogoknak
Amen Cantilena
Felelmes zẃo̗nek enghem
aleÿtatok reghÿ ÿo bara-
-thÿm nekem kÿk valatok
gÿakorta zeph zowal hoz-
-zam ÿarolatok enghem
megh chalatok
Rementelen dologh kÿ
hazwgnak hÿzen merth
zeph bescedewel chak
soth to̗led vescen awagh
twl masfelo̗l ellenseged
lescen raÿtad scegent tescen


{169v}
azok nem gondolnakh
ez ÿlʼ bescedekkel kÿ magokoth
kelletÿk hÿzelkedesekkel
nÿaÿason bescelnek o̗
feÿedelmekkel el vesnek
nÿelwekkel Nagh
vrak kÿk vattok zolok
ne bannÿatok feÿer
zeph ez ẃsto̗s ekes thẃ
zablÿatok vele pogan
nepeth kerlek ne vagÿatok
es thẃ ne banchatokh
Cÿ̄talan dolgokoth tẃ
ne zerezetek fodorhaÿatokoth
megh séé feso̗lÿetek dÿakok


{170r}
el mentek leanÿokoth
neztek scegenseggel no̗zto̗k
Wgedeth ne vÿsellÿed
egh hazÿ papokkal mert
ha bewethethe magath
nÿaÿassagra nenkel
nekÿ penzed vÿgad lea-
-nÿodwal megh chalnak
zawokkal Serenÿen
futamnak tancban az
leanÿok nÿlwan oth
megh lathÿwk az o̗
ÿamborsagÿth sertelen
ha lend az o̗ ÿamborsagok
oth el hol partaÿok 


{170v}
Cepkek hazatoktol messce ne
lepÿetek ÿdo̗nek ÿawaban
tÿkakoth ẃlto̗ssetek : scemerem
kapalnÿ bo̗lcho̗th renghesse-
-tek awal el elhettek 
Samsomnak aleÿta az por 
o̗nno̗n magat latod nagh
haragÿath nem tÿztelÿ vrat
fogÿad megh zakalath
veddel chak ÿozagat megh
alazza magath Az
korth az papoknak vala
tÿztessegek mÿkoron eǵezlen
al vala zerzetek tawol
vala to̗lo̗k gallerus
ko̗nto̗so̗k veres <p> beretraÿok
Penzto̗l el futamtak zwr-


{171r}
-ben be o̗lto̗ztek zepen ha
bescelnek keweseth nem
vesnek forentokot kernekh
ladaban gÿo̗thnek vele nem
epeÿthnek Az reghÿ ÿo
keralÿok mÿglen orsaglanak
ÿgazak valanak az sceghen
orsagnak ÿgazak valanak zent
coronanak hÿwen zolgalanak
aWal aldozanak Tennÿe
kellene ezt az nagh vraknak
hogh sok lÿka vagÿon erdo̗n
az rawasnak nÿnch bÿrodalma
raÿta agaroknak halal az
nÿwlaknak Ighen kewes ha-
-ÿok zantalan ÿozagok ero̗s
regulaÿok kewes zolozmaÿok
barsonẏos zolgaÿok fekete
kapaÿok az apath vraknak


{179r}
Kÿrieleison : kristeleÿson-
kristus , halgas mÿnkheth ,
kristus meghalgas mÿnketh ·
acha menÿrsagbol ÿsten :
ÿrglmaz mÿnekenck :
ffÿu ÿsten : Ez vÿlagnak
megualthoÿa : ÿrgalmaz
mÿnekenk ·
Zenth lelek ÿsten ÿrglmaz
mÿnekenk Egh ÿsteni
Zenth harumssag : ÿrgal-
-maz mÿnekenk ·
zentheknek zenth ÿsten :
ÿrgalmaz mÿnekenk ·
Zenth marÿa ÿmagh mÿertēk
Istenek zenth zÿleÿe : ÿmagh
mÿ Erthenk ·


{179v}
Cÿristosnak anÿa : ÿmagh :
Thÿstasagnak : anÿa : ÿmagh ,
Kegelmes anÿa ÿmagh mÿrth :
Tho̗rhethlen anÿa ÿmagh ,
Artatlan anÿa : ÿmagh ,
Serethethes anÿa : ÿmagh ,
Chodalatos anÿa : ÿmagh .
ÿrgalmassagnak anÿ , ÿmagh .
ÿstenÿ malaztnak anÿa ÿmag ,
Theremthenek anÿa : ÿmag ,
ÿduesÿgenknek anÿa ÿma :
Alasathossagnak anÿa ÿmagh ,
Senthssignek anÿa ÿmagh :
belchessignek anÿa ÿmag ,


{180r}
kegelmessegnek anÿa ÿmagh ·
zÿzeknek : zÿz : ÿmagh : mÿ
hÿo : sÿz : ÿmagh mÿt ·
hathalmas zÿz : ÿmagh , mÿ ,
belch : zÿz : ÿmagh , mÿ ,
kegelmes , sÿz : ÿmagh :
Seph : zÿz : ÿmagh ·
thÿstelethes zÿz , ÿmagh ,
Senth · zÿz : ÿmag mierthek ·
Alduth : sÿz : ÿmag merk ·
ffenesseges zÿz · ÿmagh ,
dÿcerssiges , zÿz , ÿmagh ,
belchessighnek , zekÿ ÿmagh ·
Maÿ ÿgasagnak , akha , ÿma :
Maÿ Eremnek oka : ÿmag ,
lelkÿ Eden : ÿmagh


{180v}
Thistesiges Eden : ÿmagh ,
Aÿthatos Eden : ÿmagh ,
Senthsseges Eden : ÿmagh ,
Aran : haz : ÿmagh ,
bekesignek : ladaÿa : ÿmagh
Meneÿ , kapu : ÿmagh ,
haÿnolÿ chilag : ÿmagh ,
Seb hodnal : ÿmag ,
Vÿlagos napnal · ÿmagh ,
ÿstenek gazdaÿa ÿmag ,
Senth leleknek · thistasaga : ÿa :
ÿstenek agha : ÿmagh ,
Senthleknek kalidkaÿa : ÿa :
Senthleleknek lacudalma , ÿa :
Senth leleknek vigasaga : ÿ ,
Salomonak sekÿ ÿmagh ,


{181r}
Paradisomnak aÿthoia : ÿmagh ,
Sÿsenek vÿragÿa : ÿmagh ,
Senth segnek : abrasÿa : ÿmagh
Bethegeknek · seghssigh : ÿmagh ,
Bÿnesegnek ÿedelme : ÿmagh ,
Thÿstassagnak genge : ÿmagh ,
Mennéknek ÿossaga : ÿmagh ,
Bethegenek vÿgastaloẏa , ÿa :
Angaluknak : assuna : ÿagh ,
Senth leleknek : assonÿa : ÿmagh ,
patriarkaknak assonÿa : ÿmagh
prophethaknak assunÿa : ÿmagh ,
Apostoluknak assuna : ÿmagh ,
Euuangelistaknak , assomẏa : ÿmg
Artatlanoknak assoÿa : ÿmagh
Tanÿtuanoknak · assonÿa ÿmagh
Martirunnonak assonÿa ÿmagh
Conossoruknak Aznÿa ÿmagh


{181v}
Sÿseknek assonÿa : ÿmagh ,
Mindenzenteknek assoÿa : ÿagh :
Kerestieneknek assonÿa ÿmagh
ÿstenek baranÿa kÿ el vesed
ez vilagnak · bo̗neth kegl-
mez · nekenk ·
ÿstenek baranÿa kÿ el
vesed : Ez uuilagnak bneth ·
halgassmegh mÿnketh ·
ÿstenek baranÿa kÿ el
vessed ez vilagnak bÿ-
-neketh : ÿrgalmaz mÿ-
neknk ·
krÿstus halgas mÿnketh ·
Krÿstus meghalgas mÿn-
Keth · Kÿrÿleÿ : xtel ·

{182r}
es Irgalmaz ennekem ma es en ha
-lalomnak ÿdeÿen az malaztual es az
egÿenleivseguel melÿ leÿvn az istenseg
keÿvzeivt es az embersegkeÿuzeÿvth
es az te valaztasodert es bodogsagos
malaztban valo meg errÿvselesederth
dÿcheivseged erth es az te nagÿ bodog
sagoderth :- Az magnificatoth mÿn
denestÿvl meg mongÿad :- Az
Dÿcheÿusegednek es bodogsagod
nak mÿatta melÿ uel eleÿvzer zent
harom sagtul vagÿ valaztuan fo-
-gad nod istennek zent fÿat kerlek
teged nezÿ en reÿam es ÿrgalmazÿ
en nekem es nÿerÿed ennekem mÿ
nden en bÿneÿmnek bochanadÿat
es en eletemnek meg ÿob bulasat
es az en kÿ mulasomnak napÿan


{182v}
bochanathnak vÿgasagat es
te edes fÿadnak eiv zent testeuel
es vereuel Igaz hÿtuel bÿzonÿ
remenÿseguel te kelletes zenth
zerelmnek veteleth es mÿnden
bÿntÿul meg zabadulast :- magnifi
Iduezlegÿ marÿa Irgalmas
sagnak annÿa ÿduezlegÿ
es Irgalmaz ennekem tÿz
tessegnek malaztnak es az Im
adsagnak haznalatossagnak
mÿatta kÿuel az oraban atÿa
istenhez ÿmadkozol vala mÿkoron
gabrÿel archangÿalth te eleÿuted
allanÿa latad kÿtiul malaztoth
hallal az felseges istennek fÿa 
fogadasara tegedet meg ÿdueze-
lnen es monduan Iduezlegÿ marÿa


{183r}
es az eivreiumnek mÿatta kÿt te ez ÿd-
-uesseges keÿu zenetben veÿul es az nagÿ
alazatossagnak erdemenek mÿatta kÿuel
az angÿalnak eiv bezedere istennek
zolgalo leanÿanak magadat valuan
Cristusnak annÿa erdemlel lennÿ kerlek
tegÿed azt hogÿ en esmerÿem meg
cristust es az en ÿduezeÿteÿv istenemben
eruengÿek es mÿnden koron az ÿgaz-
-sagnak vtan ÿarhassak :- magnifi :-
Iduezlegÿ marÿa Irgalmassagnak
annÿa Iduezlegÿ es Irgalmaz
ennekem mÿnd az eÿvreÿv meknek
mÿatta es az keÿrnÿerÿvleteknek es
Irgalmassagoknak mÿatta kÿket az
te edes fÿad crÿstus Iesus te neked
adoth eletedben es lelkedben es az
bodogsagnak mÿatta kÿuel bÿzonÿ
istent es bÿzonÿ emberth ez vÿlagnak


{183v}
ÿduessegere te zivlnÿ erdemled kÿ va
gÿ tÿztasagos zÿz mÿnd zÿvlesed koron
es mÿnd zÿvlesednek eleivtte es mÿnd
zÿvlesednek vtanna es kÿ az nap
keletÿ harom zent kÿralth latnÿ
erdemled kÿk chÿllaktul vezerel
tetuen az te egÿgÿetlen egÿ edes fÿ
adat Imadak es nekÿ aÿandekot
adanak es kÿ erdemled azte édesse
ges zent fÿadat zeppleÿvtelen aldo
zatot az templomban tÿztulasra ad-
-nÿa kerlek teged en nemes azzonÿom
zÿz maria hogÿ olchad meg en
bennem az gÿvlevseget haragos
sagot keuelseget Iregÿsegeth
fesuenseget morgodast ragalmas
sagot es mÿnden buzgo buzÿasa
nak eiv gÿevkeret auagÿ allathÿat
es eivreÿseÿh meg engem mÿnden


{184r}
mostanÿ nÿaualÿamnak zabadula
somra es az ÿeivnendeivknek altalma
ra mÿkepen az tÿztasag es alazatos
sag es mÿnden ÿozagnak mÿuelke
detÿ kÿkuel ez vÿlagban te kelle
metes leivl zent haromsagnak nem
chak tenen magadnak az dÿche
ÿusegere hanem mÿnden ÿduezivlen
deivnek haznal mÿnd eivrekivl eivrek
ke az bodogsagra es az bodogsagnak
Dÿcheÿvsegere :- Amen
Naǵ misen valo evangelivm
zent ianos irÿa
Kezdetben vala ige es ige
vala istennel es isten va-
la ige ez kezdetben vala istennel
o̗ mÿa mÿnden let es o̗ nala nal-
ko̗l semmẏ nem let az amÿ o̗ mÿa
<l>et elet vala es elet vala emberek


{184v}
<az te mÿattad telÿes>
az te dÿcheivseged kÿt teneked zent
haromsag es te mÿattad telÿes emberÿ
nemzetsegnek zerzet ezenkeppen semmÿ
bÿnnek mÿatta es sem minemÿv ellen
segÿmnek chelekedessenek mÿatta
megne bantassam :- hanem ez Imadsag
azonkepen haznalÿon en nekem idues
segemre es en vÿgaztalassomra es <...>
