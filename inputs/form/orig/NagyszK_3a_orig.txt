# 1512-1513
{1}
Kezdetík zent Ansemus keńve
tely̋es bo̗lčesegro̗l · kít zentlelek
míat meg írt a puztaba Elez-
-teb hoǵ míkeppen lo̗tlegy̋en
crístusnac kenvallasa : eleb
íaruly̋onc az ístení ísmerettre
es hoǵ mínemú zínt víselt
leǵen · crístus a keserúsego̗s
ken zenvedesnec ídey̋en
a kennac keserúsegebo̗l
EGebek ko̗zo̗t mícoron
mínd ezo̗kro̗l gondolkod-
-ney̋ec a bo̗lčesegnec fy̋a · Auaǵ
tanulo deaky̋a · ístenho̗z fel ve-
-te batorsagos bízodalmat · es
az v́ íeǵenek · Ky̋t maganac
valaztotvala · kezde ez zerrel
zolnía / monduan · O zerelmes-
-sego̗s bo̗lčeseg / kí čak tennen-
-magad ísmerted zerelmes zy̋nek

{2}
termezetít · Te ńílvan tudod azth
hoǵ semmínemú embo̗r ísmeret-
-lent nem zeret /· Demaga hoǵ
míert te azt kevanod hoǵ en
čak tego̗d zeresselec · es mín-
-do̗nnec fo̗lo̗tte te leǵ en zere-
-to̗m /· Azert kerlec azon hoǵ aǵǵad
íobban ten magadat enneko̗m meg
esmernem / hoǵ ammít enneko̗m
Sapíencía Míndo̗nnemú te-
-ro̗mto̗th alatoknac ky̋zarmazasa-
-nac eredetí · es folʼasa a magas meń-
tetey̋ebo̗l fely̋ul temezetí zerent ísten-
to̗l felúl adatíc az ístení tekelleto̗sseg-
-bo̗l ala ez tekellensegre v́tletven
Mert míndo̗n allatoknac tekelle-
-to̗s reze a magas meńbo̗l ístento̗l
adatíc íde alaa /· Demaga nam
az embo̗r termezet zerent ínnet

{3}
az alsorol kezduen · es garadích ze-
-rent fely̋eb hagvan az ístení esme-
-rettre íǵeko̗zíc fely̋eb hagnía · Azert
bízonńal ha az ístení íozagnac esme-
-tíre kevanod íuttodat / íllíc hoǵ az
embo̗rsegnec felvetelen · es az ember-
-segnec kenzenvedeseben míkeppen
a keralʼí vton garadích zerent tanolʼ
fely̋eb magasbakra hangod Díscí-
-pulus Felel a bo̗lčesegnec fy̋a
monduan · O o̗ro̗k bo̗lčesegh
kí a magassagos zekbo̗l a keralʼí
Felsego̗s zeko̗kbo̗l az o̗ro̗k aty̋a-
-nac o̗ zíuebo̗l íde az ǵarlosagnac
vo̗lgeben tennen magadat ala
hay̋tottad · es harmíčh harom
eztendeíg ez velagnac zankíue-
-to̗th ǵarlosagat víselted / kí te

{4}
mondhatatlan naǵ zereteto̗det
kíuel embo̗rí nemzeto̗t zerettel
Es atte kenzenvedeso̗dnec halha-
-tatlan keserúsego̗s voltat · es títk-
-y̋at meg akartad mutatny̋a ez
te halalodnac meg mondhatatlan
zerelmere / kerlec hoǵ meltoltassad
tenmagadat enneko̗m meg mu-
-tatnod azon zerelben · es keserú-
-segben /· Kít atte keserúsego̗s ken-
zenvedeso̗dnec ídey̋en a naǵ fay̋-
dambol víseltel Sapíencía Felel
az bo̗lčeseg / monduan / mínth
mento̗l íncab heruadothnac · es
zerńúnec tetteto̗m az keserggo̗ ke-
-ńúleto̗s zy̋nek melʼ heruadatossa-
-got · en kenomnac keserúsegebo̗l
zenvettem az anneval y̋nkab az
zerelmes zy̋nec es íol zerzo̗t elme-
-nec lezec zerelmesb / mert míkep-
-pen az zereto̗ meg azt kevańńa hoǵ

{5}
termezet zerent akkít o̗ zeret / az
v́tethes zeresse ígen ezzerrel / hoǵ az
o̗ zereto̗y̋eto̗l az zeretetnec íeǵet ke-
-vanńa lathnía / Mert az el rey̋teto̗t
zeretet senky̋nec nínčen esmere-
-tíre / honnaton azzereteto̗sseghes
zoktanak azzerelmben ígeko̗zo̗cnec
az zerelmec íeǵet / ky̋ mutatnía / kík-
-bo̗l az o̗ zereto̗ít meg esmeríc az v́ket
zereto̗ket / ez sokaknac to̗rtent / hoǵ
a ńelw vezteg halgatvan az el
rey̋to̗th zerelmnec o̗ buzgosagos
eǵ ko̗teset kíuel valo íeǵeknec la-
-tasí megmutatty̋ac / Mert ammí
az zy̋ben el vaǵon rey̋tven / azt
a kúlso̗ íeǵo̗k megmutatty̋ac
· kíket zeretnec / Mert ǵakorta
tertent az / hoǵ ammenere az ze-
-retetekbe az zerelmnec volta
vaǵon / az annezor kíket zeret-
-nec az o̗ zereto̗y̋ nem ítelíc az

{6}
zerelmnec volta menere az o̗ket
zereto̗y̋ o̗ket zeretík / mert az zere-
-to̗k az o̗ zereto̗y̋ket nílvan valo
zepsegnec zeretetíuel felmagaztat-
-íak · Díscípulus Felel a bo̗lče-
-segnec fy̋a / auaǵ tanulo deak-
-ía / monduan · Iollehet ez velag-
-nac o̗ zereto̗y̋ben ím míkeppen
mondod / vǵan leǵen · es vǵan
vaǵon · Es en ńílvan latom azt
huǵon · es bízonńal esmero̗m vǵan
lenní · De míkeppen ammegh fe-
-zúlt emberben ezo̗k lehessenec
meglen en ezt ńílvan nem tudom
es nem latom / sem esmero̗m hoǵ
lehessen / mert íollehet ezvelagnac
o̗ zero̗to̗y̋e ko̗zo̗t ǵakorlatoson lelettessec
olʼ · hoǵ az o̗ zereto̗y̋enek · es ne leǵen kedue
zerent kellemetes /· Demaga sokanvan-

{7}
-nac eǵebec / kík az zerelmet ǵenerko̗t-
-tetíc · es az zerelmhez hasonlatosok
kíket az zereto̗ latvan ǵeńerkettetík
nekí az zereto̗t íme demaga ez zereto̗
e megfezúlt embo̗r a halalnak
keserúsegeuel zy̋ne megheruadot ·
es zeep zemelʼ o̗ ray̋ta nem lattatíc
Azert míkeppen lehessen ez hoǵ zere-
-teto̗snec lattassec / en nem erto̗m ky̋nec
nem čoda az hoǵ kí az zerelmnec
ellene vaǵon / Az az zerelmnec lattassec
ellene lenníe / Míert hoǵ míndo̗no̗sto̗l-
-fogva a naǵ kennac keserúsegeben
o̗ zy̋ne kíuel megheruadot / belo̗l es
a kennac keseúsegeuel megfonńa-
-dot · es semmínemú zínt · es zepsego̗t
zo̗mnec ǵeńerko̗deset nem aǵgy̋a
sem mutaty̋a / So̗t tely̋es mínden
fay̋dalmnac · es ńaualʼanac keserú

{8}
-segeuel / Azert míkeppen ím the
mondod / hoǵ míndo̗n zereto̗knec
íeǵe az zerelmet meg mutatty̋ak ·
es kí íelo̗ntík · Sapíencía Felel
az Bo̗lčeseg ezt / monduan / Az bí-
-zoń zereto̗k nem sokat gondolnac
a tíuíssel / kí nekíc keduek zerent
valo nemes rosaat adh · es te-
-ro̗mth / čak az hoǵ o̗k az rosay̋at
zedhessec · es vehessek azon zerrel
mínt kevanńac o̗k magoknac
lenní a rosaat · es a bízoń bo̗lčec
ezt nem gondolnak az zeep ara-
-ny̋as zekrenny̋el / ky̋k hítvan
rothhadatos dohos allattal tel-
-y̋es / Sem kedeglen nem vtal-
-y̋ac a ny̋aualy̋as hítvan za-
-kokat taskakat / kíkben belo̗l
dragalatos nemo̗s íozagoc vannac

{9}
el rey̋tven · Iǵen ezo̗n zerrel vaǵon
ez velaghí íeǵesero̗l · ees
íollehet o̗ zy̋no̗knec zepsego̗s · es
edo̗s voltat mutatty̋ac / Demaga
annac vtannac míkeppen a mer-
-go̗s kegy̋o o̗ merget kí o̗ttík /· Ez
velagnac o̗ zereto̗y̋ lattatnak kí
-uíl nemes rosanac ty̋ndeklo̗ · es zep
zínnel ǵeńerko̗ttetíc ez velag zerent
zerto̗ket / Demaga belo̗l ńaualʼas
rothhadatossagos mero̗ggel · es on-
-docsagokcal tely̋eso̗c / Bezedo̗kkel ·
es zauockal zeretnec / Demaga ǵa-
-korlatoson o̗ mívelko̗deto̗cben · the-
-temeńo̗kben hítetlensego̗t mutat-
-nac · es ezo̗nkeppen atte lelko̗dnec
Auaǵ zereto̗dnec lattatíc ellene
lenní / Az o̗ro̗k íego̗s / Auaǵ zereto̗
íollehet kíuíl orczay̋anac zy̋ne

{10}
zerent aley̋tassec elhaǵotnac · es vta-
-latosnac /· Demaga belo̗l o̗ro̗k vela-
-gossagnac feno̗ssegeuel vaǵon meg-
-eko̗sílven /· Az testnec ǵarlo volta lat-
-tatíc olnac lenní /· Demaga az ístení
feno̗sseg · kí nem lattatíc belo̗l fen-
-líc o̗ benne Az ǵarlo test lattatíc / de
el vaǵon az rey̋tetven kíuel meg-
vaǵon dy̋čo̗úlven / ha hy̋z e velaghí
elmulandoknac / haat hy̋ǵ az o̗ro̗c-
-ke megmaradandoknak es az ístení
naǵ íozagoknac es Ilʼeten atte zere-
-tho̗d kít te kíuíl valo zínere latod
zep zy̋neckel lenní / Mert olʼ zepse-
-go̗s hoǵ adatnek neko̗d lathnod
az o̗ zep zy̋ne čak eǵ zempíllan-
-tasban zíksego̗s volna teneko̗d
a naǵ velagossaganak edo̗ssege-
-gebo̗l · es az o̗ orčay̋anac naǵ zep-
-segebo̗l / o̗ro̗medben megfoǵatkoz-

{11}
-nod · es e velagbol kímulnod / Mert
fo̗ldo̗n nínčen elendo̗ embo̗r olʼ hoǵ
kí v́tet latvan touabba elhessen ·
Mert o̗ a naǵ feno̗ssego̗s velagossag
kíben zo̗netlen neezuen az anǵa-
-loc vígadoznac · Mondom teneko̗d
hoǵ a halando testnec o̗ kíuílva-
-lo latasanak zy̋ne nem az So̗th
sem arra velendo̗ a kíre te velo̗d
Auaǵ kínec te aly̋tod · de gondol-
-íadmeg melʼ naǵ mondhatatlan
zepseggel vaǵon meg eko̗sílven
Mert nem a kí teneko̗d tetczíc
Auaǵ lattatíc / de veǵed azt ezo̗dbe
mely̋eket zenvedo̗th leǵen Es hon-
-naton / Auaǵ míbo̗l lo̗th leǵen az o̗
ken zenvedese / ha azt kerdo̗d hon-
-naton lo̗th leǵen az o̗ ken zenvedese
Ny̋lvan vaǵon te neko̗d / hoǵ / az
mondhatatlan buzgosagos zere-

{12}
tetíbo̗l / ha kedeg azt kerdo̗d
hoǵ míert bízonsagod vaǵon
belo̗le hoǵ te ero̗tted / hoǵ az o̗
zerńú heruadatos zy̋neuel tege-
-det ígo̗n zeppe tenne / Az o̗ kese-
-rúsego̗s fay̋dalmaual tego̗det
meg vígaztalna · es egesce tenne ·
az o̗ betegsegeuel korsagaual eǵ-
-ǵessego̗sse tenne az o̗ halalaual tene-
-ko̗d o̗ro̗k eletnec halaltalan voltat
adnay̋a / Azert ezen zerrel atte lelkí
zo̗meíddel latvan nezven atte ay̋eta-
-tossagodnac zereto̗y̋et meglatod v́tet
tely̋es lenní buzgosagos zeretettel / ky̋
nem čak bezedeben zeret míkeppen
sokac ez velagíac zerelmbe geńer-
-kedo̗k teznec / de mend thetemení
-ben magat bízon zereto̗nec bízonít-
ía · mert mínd halalíg v́ mend
halalaban zerete / Azert ezen zerrel

{13}
ńílva vaǵon / hoǵ kíuel az emberí
zemelʼ · es az emberí zy̋nnec v́ abra-
-zatty̋anac zo̗melʼe mely̋et az o̗ keńńa-
-nac keserúsegebo̗l zenvedo̗t ínkab
leǵen zerelmnec íeǵenec velendo̗
hoǵ nem mínt zerńú zy̋nek ale-
-tando / Azert nem čoda az hanem
adatíc annac azon zerrel lathní
akkí nem zeret ezen zerrel / Mert
a beteg fay̋o zo̗mnec gy̋lo̗sego̗s
a tízta velagossag / hoǵ kí az tízta
egez zo̗mnec ígo̗n ǵeńerúsego̗s
kedues · es zerelmes / Díscípulus
Zol íth a bo̗lčesegnec fy̋a / Auaǵ
tanulo deaky̋a ezt monduan
Bízonńal · es míndo̗n ketsegnekíl
íǵen vaǵon ez / mínt ím mondod
Azert bodogoc az zo̗mo̗k akkíc
ezo̗n zerrel latnac / Mert ez nem
adatoth míndo̗nnec de keueseknec

{14}
es buzgosagos zereto̗knec /· Azert ča-
-lard a zeretet · es heusagos az zepseg
es ez meltan balgatagnac aley̋tatíc
akkí az orczanac zepsegnec bízonsa-
-gabol zeret /· So̗th by̋nonńal azth
mondom hoǵ čalard erdo̗mo̗th
vezo̗n ez ílʼ · es az kevanatos hazna-
-latos erdemto̗l megfoztatíc Sapíen-
-cía Felel az ístení bo̗lčeseg / Az az Crístus
íesus · ezt monduan · Azert mínden-
-coron atte elmednec meg ǵoǵvlasa-
-nac emleko̗zetíre tery̋e · es az en ken-
-vallasomnac ǵondolatínak megh
emleko̗zetíre buzgosagos zerelmvel em-
-leko̗zy̋el míndo̗ncoron / Mert az en
kenvallasomnac kezdetínek eredetít
az ay̋etatos fíley̋dec ríuídedo̗n az en
kenomrol valokat megmondoc tene-

{15}
-kod · es eǵebeknek te vtannad valoc-
-nak es · Zol íth Crístusnac ken
-zenvedesero̗l · es arrol hoǵ míkep-
-pen a bízoń zereto̗ magat ha-
-sonlattasa a crístus ken zenvede-
-seho̗z · Es kerdí a bo̗lčesegnec fía
a bo̗lčesego̗t azon hoǵ míert
crístus mínket ílʼ halallal meg-
valtoth erdo̗gnec hatalmabol
Es felel a bo̗lčeseg a íesus
Mert a hus monduan ezt nekí
veth napp'anakelo̗tte / mícoron
ímmar a vegvačorat megto̗ttem-
-volna en tanítvanímmal · es ím-
-mar az en ez velagbol elky̋mene-
so̗mnec ídey̋e elko̗zelíto̗ttekvolna
hoǵ ínneten ez velagbol felmennec
en meńńeí aty̋amhoz /· Azert ky̋me-
-nec az en tízeneǵ tanítvanímmal
az oly̋uetím heǵere · Az az olay̋fanak

{16}
heǵere / holot az en keserúsego̗s ke-
-nomnac elo̗tte soc ídeíglen y̋mad-
-koztam volna · es elo̗ttem latvan
a kílo̗mb kílo̗mb kenoknac ke-
-serúseget / kít ímmar ellenko̗d-
-ven engo̗met feńo̗getnekvala
es en elleno̗m ellenko̗dnec vala ·
Tahat kí o̗thlethek az en veres
verey̋teko̗m / míkeppen a verrel
eleǵúlt elfoly̋o víz affo̗lden / čak
aleeg lehetne híhetendo̗ eg alat
valaky̋nec fo̗lden elo̗ embo̗rnec
mínemú keserúsego̗k · es melʼ her-
-telen valo rettenetessego̗t a halal-
-nac kemensego̗s keserúsegebo̗l
a halaltol rettegven az ído̗ben
az halal elo̗t az en ǵengesego̗s
termezeto̗m zenvede · Im ennec
vtanna el ío̗uenec az setetsegnec

{17}
v́ fíay̋ a hítetlen sídooc ellensego̗st
kík naǵ kemeńseggel engo̗meth
megfogvan · es naǵ keǵo̗tlenseggel
megko̗to̗zuen bevy̋nec a varosban ·
es az ey̋et az atok belí nepet · es az
zentseg aruloc kílo̗mb kílo̗mb
kenocat en ray̋tam teven ewel
mulatac el /· Es meg az en kenom-
-ban megnem elego̗duen · megmo̗-
-vetenec · es zamtalan zídalmak-
-nac bozzusagos čuffsagos bezeddel
megmo̗uetenec keserítenec · es ken-
-zanac /· Es az'en ǵengesego̗s zep ze-
-relmes orczamat vndok haǵa-
-palasoccal arčel haǵapalaac · es
po̗gdo̗seek /· Az en číllago zep keth
zo̗mey̋met beko̗thec · Es az en ńa-
-camath naǵ buzgosagoson čap-
-dosvan veríc vala · es engo̗meth
bozzotvan megmo̗uetnekvala ~
Ennec vtanna ímmar holval

{18}
leuen az py̋latosnac pítvaraban ha-
-mís tanosagokat teznekvala ream · es
fogok senven halalra by̋no̗snec valnac
-vala engemet / Es az en zízesego̗s zeep
ańam maría kí engemet zíltvala az
ańam keserúsego̗s zíuenec zakadasa-
-val sírvala en ray̋tam · Es mond-
-hatatlan keserúsego̗s ko̗nveth hul-
-latvala en ray̋tam / mícoron en
naǵ keserúsego̗s zídalmas kenocban
latvala engemet · Ime ennec vtan-
-na a fey̋edelmnec / Az az /· Py̋latosnac
vítetheem eleíben · Be vadoltatham
en · es halalra íteltethem · es az en
ellensegím naǵ haragos zo̗mmel
nezvala engo̗met · Es míkeppen
az ero̗s oríasoc mero̗gben megfu-
-alkoduan alnakvala en elleno̗m
En kedeglen zelídseggel míkeppen
az alazatos barań / kí vítetíc az al-
-dozattra / Auaǵ a mesar zekre
fey̋em le hay̋tvan / bekesego̗s zíuel

{19}
naǵ alazatoson allok vala · Ennec
vtanna herodes fey̋er ruhaban
o̗lto̗ztete engo̗met · es mínt bolon-
-doth megmo̗uete · Es az en ǵengese-
-go̗s zep testo̗met kemeń ostorozasoc-
-cal zaggathac · es az en ǵeńerúsego̗s
ǵenge fey̋emet kemeńsego̗s tíuískek-
-kel altal vereec /· Es az en ǵengesego̗s
zep orczamat arcel vereek · es az en
zep orczamon az vndog hagy̋apala-
-soc verrel eleg ala folnacvala · es
ezo̗n zerrel ennec vtanna naǵh
keǵo̗tlen halalra ítelven a kereztfat
enno̗n vallay̋mra vethec · es a ken-
-nac helʼere kí vy̋nek / naǵ keǵo̗tleníl
kealtvan · es monduan /· Vedfel vedfel
fezíčmeg a gonoz teuo̗th Díscípu-
-lus zol a bo̗lčesegnec fy̋a Auaǵ
tanulo deaky̋a monduan O felse-
-go̗s ístennec mondhatatlan naǵ
keǵelmessege / ha ílʼ naǵ keserúse-
-go̗s atte kenvallasodnac a kez-

{20}
-detí · Iay̋ mí lezen enne keserúse-
-go̗s kenoknac a vegezetí · Bízonsag-
-gal en azt mondom / hoǵ ha en lat-
-nek barmot az oktalan allatoth ílʼ
keserúsego̗s kent zenvední / meeg
azon ees meghasadna az en zíuem ray̋-
-ta keserúlven / haat mínt annal
ínkab te ray̋tad / kí te vaǵ mínden
tero̗mto̗th allatoknac tero̗mto̗y̋e
Es mínden zep embo̗ro̗knec zepse-
-ge · Tego̗det latvan en mondhatat-
-lan zamtalan ken zenvedo̗th nec
honne hasadǵonmeg az en zíuem
Bízońaban azert meltan ebbo̗l az
en zíuem meghasad · es az o̗ kese-
-rúsego̗s buzgosagaual te ray̋tad
nagy̋on sy̋r az en lelko̗m megke-
-sero̗dven / Demaga ímeǵ e ky̋t
en te to̗led akaroc megkerdeno̗m
es tudnom / ky̋ro̗l en zo̗netlen

{21}
čodalkodom · So̗th íngo̗n megnem
zo̗nem čodalkodastol /· Ime ím en-
-neko̗m kerdo̗zko̗do̗nec · Auaǵ kerdo̗-
-nec mutadod ístensego̗det ember-
-sego̗det Ime enneko̗m kerdo̗zo̗nec
mutacz edessego̗t · es hoz az en el-
-memben keserúsego̗ket · Enneko̗m
kero̗nec mutatod ańaí edo̗s emlo̗t
emleno̗m /· Demaga kemen vy̋asco-
-dast acz víaskodnom O en vram
es en ísteno̗m · O aty̋anak o̗ro̗c
bo̗lčesege / míre tezo̗d ezt / Auaǵ mít
akarz ezo̗n mutadnod Sapencía
zol az ístení bo̗lčeseg / az az Crístus
íesus a bo̗lčesegnec o̗ fíanac · Az
az mínden ez velagbelí embo̗ro̗c-
-nec ezt monduan Tudasodra va-
-ǵon teneko̗d / hoǵ nem adatíc az
ístení íozagoknac magassagara
fel íutnod / Auaǵ kedeg az zokatlan
edo̗ssego̗kre eǵeb keppen / hanem ha

{22}
a hítnec nemíkeppen valo keǵo̗s-
-segeuel · es zeretetnec ay̋etatossaga-
-val / Vǵhoǵ / gondolkodandol az em-
-bo̗rí ǵarlosagrol · es az en kenom-
-nac keserú voltarol · es mínt ín-
-kaban ezt elhalgatvan akkí fely̋eb
hagand / attol melʼeben esíc alab
Mert ez az vth / ky̋n kel íarnía
es el menní Ez az ay̋to · ky̋n enget-
-tetíc be menní az o̗ro̗k kevanatos-
-sagnac vegezetíre / Annac okaert ves-
-sed le mastan az te zy̋vednek rettego̗ felel-
-mes voltaat · es veǵed fel ferfy̋ zy̋nec · es
elmenec batorsagos volthat /· Leǵ bator
es alhatatos a vy̋ascodasban / Auaǵ
a kesalkodasban · es a sereg orron
tarch v́res víadalmat en velem
Mert semmíkeppen nem íllíc oth
az zolganac tuńalkodnía / holot
az o̗ vrat latty̋a ero̗s vy̋adalmban

{23}
vy̋askodnía Tekenčed lelkí zemeddel
dauíd keralnac ero̗ssegenec zamat
kíkvel dauíd keralʼ ero̗s vala / Vǵ íllíc
hoǵ thees vǵan theǵ mínth dauíd
keralʼ tho̗n /· ky̋k ko̗zo̗t ha azt keva-
-nod hoǵ thees az o̗ro̗k keralnac
zolgay̋ ko̗zy̋ben zamlaltassal zolga-
-lattra / haat zíkseg teneko̗d · hoǵ
az elezteb valo tudatlansagodath
le vessed · es a dauíd keralnac ha-
-rom ero̗s pelday̋at felveǵed /· Vǵhoǵ
mínd a kazdagsagban / mínd a ze-
-geńsegben · es mínd a haborusag-
-ban magadat eǵelo̗keppen tarčad
See eǵfele / see masfele el ne hay̋olʼ
Míkeppen ha a sereg orron atte
ellenseghíd ko̗zíben az ero̗s víadam-
-ban bee menneel / es ha te ezo̗n zer-
-rel they̋endez / Olʼmelʼ a tízta kífolʼo
kutfo̗bo̗l azzomy̋sagban keuanatos

{24}
tízta vízet mery̋eto̗k · es a felse-
-go̗s keralnac vízeet ackoron
ammícoron tennen maga <.>
-dath mínden ístení zolgalatba
foglalandod · es čak az o̗nnen
ío akarattanac kellemeto̗s-
-segere magadat adandod Azert
míkeppen az ero̗s orvos vedfel
az te bay̋ víuo feguero̗det ·/ es o̗lto̗z-
-íel az en foguero̗mben ne menńo̗n
elo̗l a feguero̗s zolga vranak · De
az vy̋adalban vrat ko̗uesse · es vra
vtan íary̋on · Mert azt tuǵǵad ba-
-toron hoǵ ígo̗n ǵeńerúsego̗s az
kíbo̗l íttam · te ees íatol belo̗le · Es
az haborusagokat / kíket en zenvettem
thees az te tehedsego̗ddel lelo̗czerent zenveǵed
Akcoron mícoron te atte zíuedet meg-
zomorítod atte okossagodnac / erzeken-

{25}
elhaǵandaz Míkeppen ammeg ha-
-lando embo̗r o̗ halalanac ídey̋en lelke
kí zakatta coron míndeno̗ket el haaǵ
Azert leǵ ero̗s lelko̗dben · es alhatatos
elmedben · es atte tulay̋don lelko̗deth
zerezzed a kesertetho̗z / mert a kík te
read vannac ío̗vendo̗c / meg ízen-
-tem · es megmondottam teneko̗d
Díscípulus zol a bo̗lčesegnec fía
monduan · O felsego̗s ístennec mel-
-sego̗s megtudhatatlan íteletj O ero̗k
megzerzo̗th sentencíanac felelmes
volta · Oh ha ílnec mondanom mí-
-re hoǵ eǵeb zerrel ennel kílo̗mben
az emberí nemzeto̗t nem akarad
íduo̗zíteno̗d · O enneles ínkab ílle-
-nek zolanom míth akartal tenno̗d
ezen zerrel ? Míre hoǵnem keńerúl-
-tel tennen magadon · Nemde nem
lelhettel volnae atte o̗ro̗k bo̗lčesego̗d-
bo̗l eǵeb zert az emberí nemzetnek

{26}
megvalttasara / Auaǵ valtsagara · es
te zerelmedet neko̗nc megmutattad-
-volna / Vǵhoǵ / ezo̗nkeppen tennen ma-
-gadat enne keserú kenoctol megza-
-badítottadvolna Mínkethes enne
keserúsegto̗l megmento̗ttel volna
Azert bízońaban ebbo̗l a reghí pro-
-feta meltan zol / olʼ melʼ títok zerent
valo mondassal ez tanačoth me-
-rezko̗dík mondanía / Míre vaǵ el
ío̗vendo̗ míkeppen az ero̗s ferfy̋ / ky̋
magadat megnem zabadíthhatod ·
Sapíencía · Zol az ístení bo̗lčeseg
monduan · Az ístení íozag mínden-
nemú allatoth · kít emberí elme íl-
-leto̗t / Auaǵ fogot az v́ íozagos vol-
-taual felúl mulat · Azert míkep-
-pen az emberí elme v́tet megnem
foghattʼa / azon zerrel az v́ títka-
-nac · es ítelety̋nec melseget megnem
foghatty̋a / Ky̋ míat mínden te-

{27}
-ro̗mto̗th allat az o̗ termezetíknec fol-
-íasaat víselíc / auaǵ vísík vízík
az v́ vegezetíkre / Azert ez ílʼ ocossagos
bo̗lčesego̗s kerdesekto̗l atte lelko̗d
meg zo̗nńek · Ky̋k tulay̋don čak
az ístení ío akaratbol fúggenek · Vǵhoǵ
a fo̗lo̗tte naǵ melsego̗s tudakaozo az
felsego̗s ístennec dy̋čo̗segeto̗l megne
foztassec / Auaǵ megne ńomorítassec ·
Demaga tuǵǵad hoǵ a felsego̗s mín-
-denhato ísten az v́ megmondhatatlan
naǵ íozagaual ez emberí nemzeto̗th
eǵeb keppen naǵ soc zerrel maganac
valhatty̋a vala · Auaǵ vehetí vala
Demaga azoknac nemelʼíc ellene
allandoc valanac / Vǵhoǵ / semmí-
-keppen ennel alkolmasb hasonlatos
meltosaggal valo zerebo̗l nem lo̗n
hoc ennel íob az embo̗rí termezet-
-nec / Auaǵ emberí nemzetnek meg-
-valtasara / Mert a termezeto̗knec

{28}
zerzo̗y̋e / Auaǵ tero̗mto̗y̋e nem
íǵeko̗zíc arra az o̗ mívelko̗detí-
-ben hoǵ az o̗ ío volta felúl
muly̋on míndeneket / De mínden
tero̗mto̗th allatoknac / Kíknec
mínd v́ tero̗mtese zerent magat
eǵenlo̗ keppen aǵǵa /· Demaga mí-
-ert hoǵ az emberí allat So̗t meg
čak ítten ezo̗n fo̗ldí allatoknac
termezete zerent valo íozagít · es
ígo̗n keueseket erthessen · es fog-
-hasson meg / az emberí elmenek
tudatlan · es tekelletlen voltaert ·
Demaga Okossagokat elo̗ hozvan
naǵ tanusaggal / es annac vtan-
-na čak azokat es mínden napí
naǵ farradasockal mvnkaual
lelhesse kereshesse · es foghassa meg
ez emberí allat So̗th míglen

{29}
termezet zerent az lathhatandoc-
-bol lathatatlanokra · es a testíecbo̗l
lelky̋ekre íaruly̋on · es íǵeko̗zzek / kerd-
-lec tegedet azon hoǵ míkeppen lehet-
-nekvala eǵeb íob es zeb zerrel az ístení
títkoc Megtudhatní · es meg esmer-
-hetní · Auaǵ ísmertethhetní · Es mín-
-do̗nto̗l íncab a hítnec ty̋ztasagos
eleí · es kezdetj / kí mínden emberí
elmenec okossaganac ertelmet íoza-
-gat felíl muly̋a /· Azert tuǵǵad bato-
-ron · hoǵ semmíkeppen nem lehetva-
-la eǵeb keppen / hanem čak vǵ · hoǵ
az ístení bo̗lčeseg testo̗t vezo̗n vala fel
Vǵhoǵ · ammeg hamíssolhatatlan
bízonsag meg íelo̗ntetnec / Iǵhoǵ az
e velaghí tero̗mto̗th allatoctol az
o̗ro̗k ístennec lathhatatlan volta
ezo̗n meg esmertetnec · Es az o̗ o̗ro̗k
ío voltanac ístensege megmutatnec ·

{30}
Vǵhoǵ / az ember / kí az zertelen va-
-lo ǵeńerko̗desnec míatta az o̗ro̗k
o̗ro̗met el vezto̗tte vala /· Kerdlek azon
tegedet hoǵ míkeppen lehet vala ze-
-rebben / Auaǵ íob zerrel hanem
čak hoǵ az ído̗ zerent valo haboru-
-sagos farratsaggal az el vezo̗th
o̗ro̗ko̗t meg ńeríuala · es meglelí-
-vala / Demaga touabba tudǵad
azt batron · hoǵ azt vth akkí az o̗ro̗c
elettre vízo̗n bee / az ígo̗n kemeń
es zorosh · Es mínd az o̗ esueńí
ígo̗n zorosh /· Es az zíletetnec elet-
-nec nem valanac íly̋en bízono-
-sok mínt ma /· Azert kerdlec azon
hoǵ míkeppen lehetvala az vth
ky̋nńeb lenní / hanem hoǵ čak
ekkeppen /· Vǵhoǵ esmeglen elo̗l
v́ menne · es kemensego̗s ía-

{31}
-ratlan vton /· Auaǵ vtath az o̗ ke-
-serúsego̗s farratsagaual · es zenve-
-deseuel megto̗rney̋e · es megky̋ńńe-
-bíteney̋e · es ezo̗n zerrel az tero̗mto̗t
allatnac lenne ky̋nńeb / mícoron
a tero̗mto̗ a kemeń vtath enne
ǵakorlatos ray̋ta íarasaual
megńomodnaía /· Veǵed ezt ezo̗d-
-ben · Meglen čak tennen magad-
-rol / hoǵ ha terueń zerent valo
íteletbe halalra ko̗teles volnal
es ha kí ko̗ńvenec hullatasíra
-valo čapasokat te erted felvenne
es tego̗det mínden serelm nekíl
el ereztene · es elhadna / Megkerde-
-nelec azon tegedet / hoǵ míkeppen
mutathhatna neko̗d naǵob zerel-
-meth /· Auaǵ hoǵ zerezhetne ten-
-nen magadat o̗ nekí naǵob
adossagra · Es míkeppen índíth

{32}
-hatna tego̗det nagobban · es meg
v́tet zeretned · de kerd meg mín-
-do̗n kezensego̗s tero̗mto̗th alla-
-tokat · es megtanítnac tego̗det
míndo̗n kezensego̗s tero̗mto̗t al-
-latnak zerí · es megfelelnec te-
-neko̗d / hoǵ semmíkeppen eǵeb
-keppen zeeb · es hasonlatosbsag-
-gal · es zerrel nem lehetvala
az ígassag megtartando / eǵeto̗m-
-ben · es az írgalmassag ky̋muta-
-tando · es az ístení íozag kí o̗tlendo̗
So̗th by̋zonńal fo̗ld / meń meg-
-tekellendo̗ / hanem čak hoǵ ílʼ
naǵ ko̗zben íaronak enne kese-
-rúseggel · es ez ílʼ naǵ bekeseg te-
-vo̗nek v́ zent halalaual Azert
a valaztottaknac farratsagoc
Mvnkay̋oc tego̗det ínǵen meg-

{33}
-se rettenčenek · Se kedeglen a
vezedelmes haborusagok megne
tantorítčanak / Auaǵ seerchenec
Mert az en íelen voltomnac meg-
-mondhatatlan naǵ edo̗ssege · es ze-
-relme olʼ čodalatos edo̗s / hoǵ auaǵ
čak ínǵen nem hadna erzeno̗d
Auaǵ naǵ ky̋nńeń mínden habo-
-rusagot el víselned zenvedno̗d /· Kí
míndo̗n edo̗s kenetnec mesto̗re
Mert kí volna az kí ńílva kíualt
lelkí vígaztalasoknac /· Auaǵ meń-
-ńeí vígaztalasnac / auaǵ ma-
-laztoknac latogatasíual ínkab
o̗rúlne vígadna / honnem mímt
ky̋ sok ídeíglen kemen haboru-
-sagokat · es keserúsego̗ket en
ero̗ttem zenvedo̗t / bízoń keuesseb-
-bee gondoly̋a a dy̋o belínec edo̗s
volthat az ky̋ ǵakorta megko-

{34}
-stolta So̗th meeg az vítez / kí az ví-
-adalban esmerí latty̋a ero̗s sege-
-delmet mellette lenní Immar
naǵob reezre hy̋zen gy̋ezedelmet
veetlenní az vy̋adamban · Azert
ne rettegǵen atte zíued /· de az en
kenomat míndencoron ezo̗dben
tarčad · es v́tet atte zíuedben mí
keppen a ko̗ńben be íry̋ad · es ten-
-nem magadat ammínt teheto̗d
hozzay̋a hasonlattassad /· Auaǵ hoz-
-zay̋a hasonly̋ad /· Azert mastan
ímmar az en keserú ko̗ńhullata-
-somnak /· Auaǵ vallasomnac íd-
-vessego̗s voltaat ay̋etatosban ke-
-vanom el víselno̗m · es az en keń-
-vallasomnac zeret teneko̗d meg-
-mondom mastan / Iarulʼonc touab
ímmar Ime ennec vtanna
kíuínec engemet a varosbol

{35}
es a kereztfara felfezíttenec keth
tolvay̋oc ko̗zze / čak annac okaert
hoǵ az en halalom lattatnek zer-
ńebnec · es zy̋dalmasbnac lenní
Mícoron kedeglen ezo̗n zerrel fúgge-
-nec a kemeń vas zegek ko̗zo̗th az
keserú kenokban · es míndo̗n felo̗l
a halalnac keserúsegeuel volnek meg-
foglaltatlvan Ime az en feno̗s zep číl-
-lagos zo̗meím a kenoknac keserúse-
-geuel meghomaly̋osodanak · Es az en
ístení fíleím az zídalmas čufoknac
mo̗ueteso̗kkel betelnec / Es agonoz
sídoc ay̋o íllataert kít adam az al-
-man íllatozot vala / gonoz íllatot
adanac enneko̗m · Arcel · es ńakon
veruen engo̗met · Es az en ǵenge
edo̗ssego̗s zamat epeuel · es ecettel
megkeserítven /· Auaǵ meg elegít-
-ven ítathac · es megverenec en-
-go̗met · es megsebhetenec foǵata-

{36}
-nac · es kemensego̗s ostorozasoc-
-kal zaggatac az en testo̗met · Vǵ
-hoǵ / a ǵakorlatos čapasocbol
-egǵíc a masíkra esven · es a veer
o̗zue faǵvan míndo̗n testo̗m veer-
ben vala bee faǵvan · es míndo̗n fe-
-lo̗l az en ǵenge testo̗mo̗n a veer ala
čorogvala · Es naǵ čoda keppen
ray̋ta megfaǵvan míndo̗no̗knec
čoday̋ara · O ha lattal volna enge-
-met a ǵarlosagos horaban az en
keserú kenomban a kereztfan fúg-
-ven / atte lelko̗d te keserues banatod-
-ban tennen benned megfoǵatkozot-
-volna · es e velagbol el kí multalvol-
-na Mert íme a ǵarlosagos horaban
es a Síralmas ído̗ben az zelo̗s fo̗ld-
-nec o̗ zelo̗sseget enneko̗m megfoǵat-
-kozot vala · Vǵhoǵ / a kemeń keserues
kenokban en megfarradot fey̋emeth
nem vala houa hay̋tanom · de az en

{37}
ńakam le zegven ala fúgvala · es az
en nakamat a ǵakorlatos čapasoc-
-kal megfarraztottakvala Es az en
ǵengesego̗s zep orchamat a hagy̋a-
-pasockal · es po̗gdo̗seso̗kkel vndoca
to̗ttekvala · Ime ez velagnac o̗ zep zíne
-ert az en ǵengesego̗s orchamnak
zep zy̋net seteth homaly̋ossag bebo-
-rultavala Es mínden en zepsego̗m
en bennem az annera meg alut-
-vala / Vǵhoǵ / semmí nemú zepseg
en bennem nem vala /· Auaǵ nem
lattatícvala So̗th míkeppen vala-
-mínemú poklosnac orčay̋anac
zy̋ne az en ǵengeseges orčamnac
zy̋ne vgy̋an aley̋tatíkvala · es latta-
-tíkvala Díscípulus a tanít-
-van zol a bo̗lčesegnec fy̋a
Auaǵ tanulo deaky̋a monduan
O kí volna az / hoǵ kí adna ím-

{38}
-mar enneko̗m az en kevanatom
zerent atte síralmas · es szerelmes
orchadnak a keserúsegben megh
farradottat azon zy̋nben zemely̋eben
Melʼ volt atte kenodnac ídey̋en
az ǵarlosagos horaban atte ǵenge-
-sego̗s orczadon / míkoron te a
naǵ keserúsego̗s kenth vallottad ·
hoǵ nezhetnem lathhatnam · es az
en kevansagos akaratom zerent
es zíuemnec buzgosagabol keserú-
-seggel keserues keńveket ray̋ta hul-
-lathhatnek O tíztasagnac ty̋ko̗re
es míndo̗n íozagoknac · es ma-
-laztoknac zepsegenec zepsege · kíbe
mínd ammeńńeí anǵaloc o̗ruen-
-do̗znec · es zenetlen megfarrad-
-hatatlan zo̗mekkel neezven víga
-doznac bodogsagokkal megtely̋e-

{39}
-so̗dven O kí volna az hoǵ kí adna
az en zemo̗mnec mondhatatlan ay̋e-
-tatossaganac te ray̋tad valo keserú-
-segenec ńílvan valo buzgosagat
Vǵhoǵ / Az o̗ megmodhatatlan · es
megmertekhetetlen naǵvoltabol
míndenec ńílvan valo zerelmeuel
te ray̋tad valo buzgosagos keserú-
-segre / Auaǵ keńerúlettre engemet
índíttananac / O ha tehetnem mín-
-deneknec zo̗mey̋uel en te ray̋tad
bo̗seges ko̗ńveket hullatnec · es mín-
-deneknec o̗ ńelveuel ohay̋tasokat
es síralmakat · es zokogasocat tennec
te ray̋tad /· Vǵhoǵ Attol ínkab tekel-
-leto̗sben atte halalodrol kenodrol
en to̗lem adhatnec teneko̗d hala
hala adasocat Sapíencía Zol
az ístení bo̗lčeseg a crístus íesus mōd-
-van · Senkí íobban halat nem

{40}
adhat neko̗m az en ken vallasom-
-rol / hanem az akkí nem čak be-
-zedeben · de mínd bezedeben · es mínd
thetemeńeben v́tet ko̗uetí / Az az
engo̗met ko̗uet / az az / akkí az en
kereztfamnac o̗ keserúseget zenet-
-len v́ testeben víselí · es o̗nno̗n ma-
-gat alazatossaggal hozzay̋a hason-
-latty̋a / Vǵhoǵ Mínd ez velagy̋acat
míndenek laba ala ńomoduan
es az ellensegec nem felven akkí
zenetlen valo buzgosagos kevana-
-tossaggal míndencoron ammeń-
ńeí díčo̗segre a lelkí íozagokra
íǵeko̗zíc Mondom azt teneko̗d
hoǵ mínd anne bo̗sego̗s ko̗ńhul-
-latasoc mene a vízeknec sokas-
-saghí sem volnanac en elo̗ttem
kellemeto̗sek / Auaǵ foganatosoc
hoǵ mínt akkí zo̗netlen a kerezt-

{41}
-fanac o̗ keserúseget v́ testeben
víselí · Iollehet hoǵ az keǵes ko̗ń
hullatasoc ees / kík az ay̋etatos
keserúsego̗kbo̗l zarmaznac · ísten
elo̗t zerelmesek · es kellemeto̗sek le-
-ǵenec · Díscípulus Zol a bo̗lče-
-segnec fy̋a / Auaǵ tanulo deaky̋a
Monduan · O zerelmes bo̗lčeseg
Annac okaert míkeppen een
enno̗n magamat te hozzad atte
kenvallasodban kel hasonlat-
-nom / kevanom en te to̗led megtudnom
Sapíencía Zol az ístení bo̗lče-
-seg a Crístus íesus monduan · for-
-dahad el atte zemeídet ne haly̋a-
-nac hewsagokat · es az edo̗ssegekert
veǵ keserúsegert · es atte testo̗dnec
fo̗lo̗tte es zertelen valo ǵeńerúseget
to̗led elzaggassad · es az zíuednec
bekeseges ńugodalmat čak en

{42}
bennem keressed · Mínden habo-
-rusagot ervendeto̗st veeǵ · es go-
-noz to̗rteneto̗ket bekeseggel zen-
-veǵ · es tennen magadat vtalatos-
-nac kevańńad lenned míndenec-
-to̗l · Tanoly̋admeg atte akarato-
-dat míndo̗no̗cben zegno̗d ·/ es atte
testí kevansagaídnac zenetlen
míndenekben ellene allanod atte
íduo̗zíto̗dnec zeretetíert / kí te ero̗t-
-ted megholt · Azert zereto̗ fíam ezo̗c
azok · Ime ezo̗k a kíkben teneko̗d
es eǵebecben / auaǵ eǵebeknec / es
míndenec v́ zereto̗y̋nek az o̗ro̗k
bo̗lčeseg az erdo̗mo̗knec eley̋t · es
kezdetít atta / kík ím ez ńílvan
valo ko̗ńben / az az / Az en megfe-
-zúlt testo̗mben / míkeppen ńíl
-van latod megvannac íe

{43}
-ǵo̗ztetven Díscípulus · Zol a bo̗l-
-česegnec fy̋a / Auaǵ tanulo deaky̋a
monduan · Olʼ ígen bewseges · es
megmertekhetetlen atte megvalt-
-čagodnac v́ hy̋wseges volta / hoǵ
míndo̗n halandoknac v́ elmey̋et
felúl muly̋a /· Vǵhoǵ / ha az eǵebeket
v́ sok keppen valo mínden íoza-
-gos voltay̋t elhaǵvan / čak az o̗
keńńanac keserúsegíthes az o̗ meg
velhetetlen naǵ zerelmebo̗l kít
zenvedo̗t leǵen az o̗ meg mertek-
-hetetlen keǵes ío volta az ay̋etatos
zerelmeket míndenesto̗lfogva hoz-
-zay̋a ragadǵa / auaǵ vonzy̋a
Demaga mastan oh o̗ro̗k bo̗lče-
-seg / az en lelko̗m esmeg te to̗led
naǵ buzgosaggal zomehozy̋a · es

{44}
kevańńa hallanía azt akkí a ǵar-
-losagos by̋no̗so̗knec olʼ edesen íllato-
-zíc · es olʼ edes íllattʼa erzetíc · Kerlec
azon hoǵ monǵadmeg / hoǵ míth
akara maganac enne naǵ ze-
-relm / Auaǵ hoǵ mít gondoltal
hoǵ ílʼ naǵ keserúsego̗t vallaní
akartal Míre hoǵ tenno̗n maga-
-don nem keńerúltel · es tenno̗m
magadnac keǵelmes nem lo̗ttel
Bízońaban míndo̗n ketsegnekíl
ezt ky̋nńeben tenno̗d kello̗tvolna
čak tenneko̗d kellemeto̗s lo̗tvol-
-na · Sapíencía Zol a bo̗lčeseg
a Crístus íesus · es ezt monduan
Azt tuǵǵad batron hoǵ a zerem-
-nec naǵ volna az nem haǵ-
-ía neko̗m tenno̗m · es az zerem-
-nec túze langa az annera meg
ǵy̋oy̋ta · es megko̗te engo̗met

{45}
Hoǵ čak eǵ ponctban neko̗m
nem akara engední · es semmí-
-ben alab nem haǵa zallaní · es
engo̗met olʼ ígo̗n meg ǵulazta
hoǵ soha senkí olʼ buzgosagos zom-
-y̋ozassal az zeep kífoly̋o kutfo̗nec
v́ tízta hy̋dek vízet nem kevanta
oly̋an ígo̗n /· Auaǵ kedeglen am-
-meghalando embo̗r o̗ eletheet
nem kevanta oly̋an kevanatost
míkeppen en az en mondhatat-
-lan naǵ zereteto̗mbo̗l kevanom-
-vala a by̋no̗so̗ket íduezíteno̗m · es
enno̗n magamat o̗ nekíc zeretet-
-re adnom · Azert mondom tene-
-ko̗d / hoǵ ky̋ńńeb volna az elmult
napokat ky̋k kezdetto̗l fogvan el
-multanac esmeg elo̗ hozny̋a meg-
-zamlalnía · Es a veragoknac vy̋on
-ńan esmeg megveragozny̋ok a kík

{46}
vel
velag kezdetíto̗l fogva mínd ez
ídeíglen elfońńattanac · es el az-
-tanac volna · Es meg annac fo̗-
-lo̗tte e velag kezdetíto̗lfogvan me-
-ne eso̗k lo̗ttenec / mínd azoknac
az čeppeneset · es zamtalan hulla-
-saat ky̋nńeb volna megzamlal-
-nía / honnem mínt az en zere-
-teto̗mnec naǵ voltaat meggon-
-dolhatnía /· Auaǵ megmerteko̗lhet-
ny̋ v́nekí merteko̗lhetetlen · es
megfoghatatlan naǵ volthaat
ky̋bo̗l az en zepsego̗s y̋fy̋v ǵenge
testo̗met enne zamtalan kenoc-
-kal kenzatam / míkeppen a naǵ
zeretetnec naǵ soc kíualt íeǵe-
-bo̗l vala meg zy̋eǵzetven /· Vǵ-
-hoǵ / leltethetíc vala az en megfe-
zúlt testo̗mben čak eǵ to̗heǵne

{47}
helees · hoǵ holot keserúseges serelmes
fay̋dalmaual tely̋es nem volna · es
holot ńílvan valo kíualt zeretettel
nem fenlenec Es íme ímmaran
mastan az nemíkeppen teneko̗d
zerzes zerent engetted latnod · No
ímmar y̋me mastan lassad az en
hozzu keet zepseges karay̋mat · es
kezey̋met kí fezíttetven · es naǵ ke-
-ǵo̗tlenúl a kemeń vas zegekkel
altal líggatvan · es altal veruen ·
Es íme lassad az en labay̋mat melʼ
keǵo̗tlenúl kereztúl vonvan · es a ke-
-meń vas zeggel altal zegezven
No íme nezy̋ed az en ǵeńerúsego̗s
ǵenge testo̗met · míndeno̗t verben
be fogvan /· es a verben be keuero̗d-
-ven · De no íme lassad hoǵ mínt
az en ǵengesego̗s y̋ffy̋vdad testo̗m
az o̗ veragatol el eso̗t · es megfoń-

{48}
-ńadot / Mert a kemeń kereztfa va-
-la az en ǵengesego̗s testo̗mnec ńu-
-godalm hele / Auaǵ aǵa Es az en
testo̗m az vas zegek ko̗zze zegeztet-
-ven fúgvala · es y̋m az o̗ nehez vol-
-taual ala vonzauala · es ebbo̗l
az en sebey̋m naǵobba zakadoz-
-nacvala · es az en kenaím megvy̋ul-
-nakvala · es meg naǵobbulnakva-
-la · Es mínden thetemey̋m tagaím
megzakadozuan az en kenom
o̗regbúlvala / Mít monǵac to̗bbet
So̗t mínd talpamtol foguan thete-
-míglen meghsebhettekvala enge-
-met · es mínden en tagay̋m tetem-
-to̗lfogvan talpamíglan keserú ken-
-nal vala tely̋es · es keserúsego̗s ke-
-nokcal to̗ltem vala meg · Es y̋me
ennec vtanna kí vy̋nec engo̗met
az en halalomnac helere · es íme

{49}
ez keǵo̗tlen nepek nem kevanac
az en eleto̗met So̗t sem zanac
az en halalomat / de meg rezegít-
-tenec engo̗met a naǵ keserúseggel
es a keserúsego̗s kenockal · Es íme
a fezítto̗ket elo̗ keresuen · a díčo̗seg-
-nec keraly̋at megfezíthec naǵ ke-
-ǵo̗tlenseggel Es mínd ezo̗ket az se-
-relmnec o̗ fay̋dalmít íeǵert az zy̋nek
naǵ ay̋etatos kevansagabol zenvet-
-tem /· Vǵhoǵ / ímmar az en sebey̋m-
-nec fay̋dalmaual a by̋no̗so̗knec se-
-beít megvígaztanam · Es az ǵar-
-losagos by̋no̗so̗kert eleget tenneec ·
es míndeneket meńorzagban be-
-meno̗ket en meńńeí aty̋amnak
ay̋andokoznek Zol íth ímmar
arrol hoǵ ammelʼ lelo̗c az v́
íeǵo̗set by̋nenec míatta elvez-
-to̗tte volna Tahat a kereztfa

{50}
alat buzgosagos penítentíaual
v́tet meglelhetí magat az crís-
-tus íesus keńńahoz hasonlattat-
-van · Es a by̋nes ember a kereztfa
ala ezo̗n zerrel sírassa magat
No en zemeím ezo̗ket monduan
síry̋atoc ímmaran · es hullas-
-satoc keserúsego̗s ko̗ńveket · es
megne zonńeto̗k a keserúsego̗s
sírastol · ees a ko̗ńhullatastol
· es ohay̋tastol · Noo ez velagnac
ímmar míndo̗n v́ vígasaghí · es han-
-gossaghí / míndo̗no̗c to̗lem eltauozy̋anac
es azoc míndenec kík enneko̗m ǵeńe-
-rúsego̗knec lattatnakvala / ezo̗k mínd
en to̗lem mezze eltauozy̋anac · es engemet
megkeserúltet a puzta ky̋etlenben haǵ-
-ǵanak čak enno̗nmagamat kesergeno̗m ·
es sírnom · Es az en zereto̗ tarsomath
a keserúsego̗t haǵǵac neko̗m megke-

{51}
-resno̗m /· Vǵhoǵ / sírathhassam meg az zerte-
-len valo gonossagokat / hoǵ kík enneko̗m
az en by̋ney̋mnec homalʼabol ío̗ttenec en
ream · es kík engo̗met neha gy̋akorla-
-tossaggal eruendo̗ztetnekvala · es y̋fy̋vsag-
-nac zepsegeuel ǵeńerko̗ttetnekvala · es
veragoztatnakvala engo̗met Es y̋me
mastan ez ǵarlosagos ńaualy̋aban be
-hoztanac engo̗met /· O en lelko̗m síes
es ter' be tenno̗n magadhoz · es mínden
ez velagí elmulandocat felúl haǵ · es
felúl ńomoǵǵad · es labad ala vessed
Es fus be az ky̋etlen puztaban · es ke-
-ressedmeg az melsego̗s keserúsego̗t / haǵ-
-fel a naǵ magas heǵre / Az zy̋ued · es
elmed belí keserúsegre · es kery̋edmegh
hasadoth · es kesero̗det y̋uel · es síralmas
zoval / Naǵ sok ohay̋tasokkal · es fohaz-
-kodasokkal · es naǵ keserúsego̗s kealtasoc-
-kal / Vǵhoǵ Mínd ammelʼ vo̗lǵeket ·
es mínd a magas heǵeknec tethey̋th

{52}
Es mínd a magas egnec magassa-
-gat felúl muly̋a az síras kay̋al-
-tas · Olʼ ígo̗n naǵon · es olʼ ígo̗n naǵ
zíw zacadasnac keserúsegeuel
Vǵhoǵ / ammeńńeknec magassaga-
-ban a keǵo̗s míndenhato ístennec
o̗ írgalmassagos fúley̋ben be y̋utnac
hangostassanac /· Auaǵ hangoslassa-
-nac / kík keǵesseggel tely̋eso̗k · Ilʼen
es eho̗zvalo kealtasockal íarulʼ · es
ezt monǵad Oh draga no̗mo̗s ko̗uek
Oh naǵ magassagos heǵek · Oh naǵ
sok zep veragockal meg eko̗súlt zeles
mezo̗k · Oh feno̗s číllagockal meg
dízesúlt <..> nemes magassagos la-
-kodalmak / kí volna tú kúzzúleto̗k
hoǵ kí adnay̋a azt enneko̗m hoǵ
hertelenseggel valo túz az o̗ naǵ
hewsegeuel az en zíuemnec ǵo̗ke-
-ret meg egetney̋e az o̗ buzgosagos
hewsegeuel · Es az en zomey̋m naǵ
hewsego̗s keserú ko̗ńveket hullat-

{53}
-nanak · Es kí volna az hoǵ kí engo̗met
keserúsegre nem índítana · es az
en keserúsego̗mben engo̗met megken-
-nebítene · So̗t bízonńal zy̋uemnec adna
olʼ naǵ keserúsego̗t / hoǵ hozzay̋a valo
hasonlatos keserúsego̗t ne lelhetne-
-nek / Auaǵ lelethenec / hoǵ kí az en
lelko̗mnec keserúseget teǵen · es az
en zíuemben engo̗met belo̗l ǵo̗to̗ry̋en
es kenozzon · Iay̋ enneko̗m bodogta-
-lannac / mert bízońńal íollehet hoǵ
az en meńńeí íeǵo̗so̗m engo̗met az
o̗ zeretetíben vo̗th vala · es engo̗met
o̗ eeltetvala · es o̗ engo̗met íeǵo̗seue
valaztotvala · Es o̗nno̗n ǵúrey̋euel ō
maganac ǵúrezo̗tvala · es engemet
naǵ sokkeppen meg eko̗síto̗t vala ·
Meezet · es tey̋et ǵakorlatoson az o̗
mezes zay̋abol vo̗ttem Es ottan ottan
ǵakorlatoson az o̗ zay̋anac edo̗sse-
-go̗s čokolgatasaual ǵeńerko̗ttem
es eeltem · Es ǵakorlatoson lelkí

{54}
o̗leleso̗ckel engo̗met hozzay̋a
o̗lelth az en lelkí íeǵo̗so̗m / kí lí-
-líomoknac zereto̗y̋e / Mínd ezo̗c-
-kel · es eǵeb sok íozagockal engo̗met
be to̗lto̗ltvala / Demaga en bodocta-
-lan ńaualy̋es en nekí mínd ezo̗k-
-ro̗l halalatlan voltam / Es míco-
-ron en ennee naǵ tízto̗ssegben voltā
nem erto̗ttem meg magamat · de o̗
to̗le elfuttam · es eltauoztam / zereto̗-
-met elhattam / Es y̋me ímmar zerze-
-to̗m haǵot vaǵoc · Iay̋ enneko̗m
ǵarlosagosnac / mert y̋me el vezto̗m
v́tet · Iay̋ enneko̗m híth balgatagnac
Mert az en zíuemnec eǵǵetlen eǵ
vígasagat elhaǵam · es to̗le elzaka-
-dec · Iay̋ / mert el haǵam az elo̗ vízek-
-nec ery̋t · es vrat · Iay̋ enneko̗m
Mert az en zereto̗mto̗l ny̋ha zerettet-
-to̗mvala · Iay̋ / mert en magamath
to̗le el ídegeníto̗m ·/ es el valaztom

{55}
Iay̋ enneko̗m ǵarlosagosnac / mely̋e-
-keth en o̗ vele el vezto̗ttem / Mert y̋me
ennen magamat elhattam · es mínd
ammeńńeí lelko̗kethes megserto̗ttē
Es íme ímmar a magamnacva-
-lo zomorusagok el ío̗uenec / Mert
míndo̗no̗c engo̗met elhaǵanac
Es íme y̋mmar úlo̗c míkeent me-
-zítelen arua ozueǵ elhaǵot azzoń allat
hoǵ tudatlansaggal · es keserúseggel
beeto̗lt · Iay̋ enneko̗m / mert ez en čalard
baraty̋m So̗th bízonńal a bízon ba-
-raty̋m · es naǵ zídalmassaggal en-
-go̗met meg čalanac · es naǵ ǵar-
-losagos zegeńsegben engo̗met el-
-haǵanac · es míndo̗n íozagomthol
megfoztanac ky̋ǵǵel az en íeǵesemto̗l
valeek megkazdagítoth / Auaǵ meg
-kazdagítvan Oh tízto̗ssegnec elhaǵasa
Oh o̗ro̗mo̗knec el veztese O mínden
vígaztalasoknac megfoztasa / mert

{56}
čak eǵ ío̗ne el míndo̗n nemú en
kevanatossagy̋mnac tely̋es el vez-
-tese foztasa · es puztulasa · Iay̋ en-
-neko̗m / Mert ímmar ínentoua
en megnem vígaztaltathhatom
Iay̋ de mert čak az lezen az en
naǵ vígaztalasom / hoǵ ímmar
semmínemú vígaztalast magam-
-nac nem vezo̗c touabba · de čak
míndo̗nha sy̋roc ohay̋toc · es fo-
-hazkodom mínd addíglan my̋g
ez ǵarlo velagban elo̗c · es keserú
halallal o̗ belo̗le elky̋mulom Iay̋
enneko̗m ímmaran hova fordo-
-ham fey̋emeth · es magamath
kího̗z fogy̋am · es kí vígaztal meg
engo̗met y̋mmaran Iay̋ enneko̗m
Mert y̋me ímmar mínd ez ve-
-lag elhaǵoc engo̗met · Iay̋ / mert
az en zereto̗met en elhattam Iay̋
enneko̗m hoǵ míre en azt to̗t-

{57}
-tem Iay̋ kí gy̋arlosagos ído̗ hora
volt az / ky̋ a gonossagoknac esme-
-retere lo̗th Oh ty̋ndo̗klo̗ zep py̋ros
rosac · Oh ǵeńerúsego̗s íllatozo fey̋er
lílíomok · es zepplo̗ nekílvalo vy̋o-
-lak /· Az az zentsego̗s · es zepplo̗ ne-
-kíl valo lelko̗c / lassatoc / mert nē
az estvelí veragoc / a kíket en mon-
-doc nekto̗k · veǵeto̗c ezto̗kben · ees
lassatoc engo̗met tíuískhez hason-
-lottac · es vesseto̗k attú zy̋ueto̗cbe
hoǵ melʼ ígo̗n hamar · es hertelen
megfońńad · es el esíc a verag
kíth íth ez velag el ragad / mert
touabba eǵeb semmí nem íllíc
lenní hanem čak az hoǵ eleuen
meghaly̋on Ime ezo̗n zerrel vaǵon
ímmar enneko̗m / semmí eǵeb
neko̗m nem íllíc eǵeb hanem
čak hoǵ elto̗mnek íobbaban
meg haly̋ac So̗t veragozvan

{58}
elfony̋adgy̋ak · Ify̋vsagomban
meg venhedgy̋em ído̗ elo̗th
eko̗ssego̗mben megkoruly̋ac be-
-teǵo̗ly̋ek Iay̋ demaga ezo̗k mīd
ko̗nen el vezteglethetnem halgat-
-hatnam /· De íay̋ čak az enneko̗m
mentúl naǵob nehezeb / hoǵ az
te keǵo̗s aty̋aí orčadat meg-
serto̗ttem · es tegedet en zereto̗met
meg zomorítottalac / Iay̋ / mert
ez enneko̗m az en poklomnak
keńńa · es ez enneko̗m míndo̗n
keserúsego̗knec felo̗ttebvalo kese-
-rúsego̗m O en edo̗s ísteno̗m / lam
elmemben megfoǵatkozom / míco-
-ron meg gondolom · es megzam-
-lalom mene edo̗ssego̗s zeretetek-
-kel elo̗ vo̗ttelvala / Mícoron enne
edo̗ssego̗kkel ǵeńerkettethvala Iay̋
enneko̗m / mert mínd ezo̗knec

{59}
keserú keńńa ǵo̗ter engo̗met Azert
hoǵ míert en mínd ezo̗kro̗l hala-
-latlan lo̗ttem / hoǵ enne soc ío-
-zagokkal melʼ keueset gondoltā
es enne naǵ kenčo̗th melʼ ky̋n-
-ńen elvezto̗ttem O bodogtalan
halalnac kevanatos íelo̗n volta
hol vaǵ / míth halgacz / Míre el
nem ío̗z · es míre nem veezel en-
go̗met bodogtalant O embo̗rí
zy̋wnek naǵ kemeń ero̗s volta
hoǵ en enne naǵ keserúsego̗ket
zenveduen megnem foǵatkozom
O en zy̋uemnec a vas kemeńse-
-geho̗z hasonlatos o̗ kemeńsego̗s vol-
-ta Míre hoǵ enne naǵ sok keserú-
-segben kesereguen megnem hasach
O tú mínd ístení nemo̗s víragoǵ
lassatok · es halgassok meg engemet
es tú mínd keǵessego̗s zereto̗k velem

{60}
eǵeto̗mben kesero̗gǵeto̗k · es síry̋atoc
Mert en vaǵoc a bodogtalan níhaí
zereteto̗s íeǵo̗s a naǵ felsego̗s neuel
kí níha valek meg eko̗sílteto̗th En
vaǵoc a bodogtalan / kí neha hí-
-vattatom valek a felsego̗s keralnac
valaztoth y̋eǵo̗senec / Mert az aldot
ísten a bewseggel gy̋mo̗lčo̗zo̗ olay̋-
-fanac neueztevala az en neue-
-meth Iay̋ engo̗m bodogtalannac
Mert ímmaran en nem vaǵoc
melto ínǵen čak az o̗ zereto̗y̋nek
tarsasagí kezzo̗l valonac · es
mondatnom / Auaǵ híuattatnom
es az o̗ ty̋ztíuel tízto̗ltetno̗m · Iay̋ en-
-neko̗m bodogtalannac / mert Ime
Immaran touabba<.> az en zemey̋-
-met a naǵ zegeńsego̗s píronga-
-soktol ínǵen fel sem merezlem
emelno̗m Iay̋ enneko̗m ǵarlosa-
gosnac / Mert íme ímmaran

{61}
touabba<.> az en zaamath megnem
merezko̗do̗m nítnom Oh zy̋nek
keserúsege Iay̋ enneko̗m bodogtalan-
-nac / mert míndo̗n felo̗l neko̗m
keserúsego̗m vaǵon Iay̋ enneko̗m
mert hoǵ míth valazy̋ac magam-
-nac nem tudom · Iay̋ enneko̗m bo-
-dogtalannac / mert az en zereto̗meth
meg lelhetetlensegnec hy̋edelme nekíl
el vezto̗ttem · Iay̋ enneko̗m / mert
míndo̗n halalnal nehezebbeknec ítel-
tetnec enneko̗m az en lelko̗mben
ez hoǵ esmeglen v́tet meglelhes-
-sem míkeppen elo̗zer megleltem
valeek Ezt ímmaran hízo̗m az en lelkō̗be
zíuemben / hoǵ az lehetetlen leǵen
Iay̋ enneko̗m / mert y̋me míkep-
-pen mínd ez velagnac zelo̗ssego̗s
zegletíbo̗l míndo̗no̗ket megke-
-seríto̗ttem keserúsego̗ckel · Iay̋
mert bízońńal íob volna enne-

{62}
-ko̗m hoǵ ha puztaban Auaǵ ky̋etlen-
-ben volnek / holot enno̗m magam
eǵedúl embo̗rí zem engo̗met nem
latna / sem kedeglen emberí fíl nem
hallana /· Vǵhoǵ / zabadsagosban
zy̋uen zakadaty̋anak keserú-
-sege zerent magamat meg ele-
-gey̋dhetnem a naǵ keserúsego̗s
sírasocban · kealtasokban · es keserú-
ko̗ńhullatasocban · Iay̋ enneko̗m ·
Mert y̋mmar ez lezen vegezetí az
en meg vígaztalasomnac · es con-
-solalasomnac · O by̋n by̋n míth
hoztal enneko̗m · O bodogtalan bí-
-no̗knec ty̋w zepplo̗y̋ Es o̗ ty̋w fa-
-radozo torkossagoc /· Ime melʼ ńa-
-ualy̋assagogban engemet bee vít-
-teto̗k · Oh te fo̗rtezetes velag / mert
čalardsagnak · es hazugsaggnac

{63}
rosday̋aual tely̋es vaǵ Iay̋ aznak
akkí zolgal teneko̗d · es akkí atte
akaratod ala magat aǵǵa Iay̋
O mert mene haborusagockal · es
keserúsego̗ckel ez ílʼ embo̗r haborog
es kesero̗g · O lam demaga ha ne-
-míkeppen ko̗uel lattasseg o̗ nekí
vídamsaga / de lam el eńeztetven
vaǵon az ky̋ v́to̗t belo̗l vntalan
ragy̋a / O ha kíuíl lattatíc tízta-
-nac /· demaga laam elo̗ue ío̗nek
zamtalanoc / ky̋k zenetlen az ǵy̋arlo-
-sagos lelo̗t ǵo̗ttríc Iay̋ čalard ve-
-lag · Iay̋ meneket ennec elo̗tte en-
-neko̗m mínd eley̋to̗l fogvan fogadal
es fogattalvala · mícoron engemet
meg akaral čalnod edo̗s leueley̋ddel
Es ǵakorlatos ay̋andocky̋ddal ellen-
-ko̗deso̗ket vettel · es edo̗ssego̗s bezedíd-
-del kenaltal · es míkeppen a tengo̗r-

{64}
-belí leań zy̋nú halnak / Auaǵ čo-
-daknac o̗ hangas edo̗ssego̗s zeep
eneklesy̋ Ekkeppen zep bezedíddel
en to̗lem elmemet el vo̗tted elhay̋-
-tottad · es elfordítottad /· Es míkep-
-pen az vta vezto̗th azzońíallat-
-nac v́ zy̋net latnam zemey̋mmel
Enneko̗m hy̋th balgatagnac zy̋-
-uemet altal o̗klelted / es enne-
-ko̗m víz kero̗nec tey̋el / Auaǵ tey̋es
emlo̗t mutattal · es meg nítottal
Iay̋ enneko̗m / mert y̋me engo̗met
balgatagot edo̗s zy̋nnec alatta ke-
-serú mergekkel ítattal · Es y̋me edo̗s
íllath allath epenek · es mergo̗knek ke-
-serúsegeuel meg rezegy̋tettel · es meg-
baǵaztottal · Iay̋ enneko̗m / merth
ǵakorlatoson zepseǵo̗ almakat ten-
-no̗n kezedbo̗l hy̋zelko̗desnec ǵeńerú-

{65}
<.> serúsgert enneko̗m mutattal Iay̋
mert naǵ ǵakorlatoson zepseges
nemes íllatos rosakat atte rosas
kerto̗dbo̗l enneko̗m hoztal · es en-
-go̗met vele ay̋andekoztal · es meg
esko̗ttel enneko̗m / hoǵ engo̗meth
mondhatatlan naǵon zeretnel · es
soha el nem hannal / Vǵhoǵ / soha
sem o̗ro̗memben sem vígasagom-
-ban · sem zomorusagomban So̗th
sem kazdagsagomban / sem zegeń-
-sego̗mben engo̗met megnem han-
-nal · es en to̗lem elnem valnal
Oh okos · es čalard rauaz O te ke-
-ǵo̗tlen mero̗ggel to̗lt kegy̋o Iay̋
mert íme mínd ezo̗ckel · es eǵebec-
-kel naǵ sok zamtalanokkal engo̗-
-met ǵarlosagos balgatagoth atte
halodban be vontal · es annac vtan-
-na a halalra vontal · es víttel Iǵen
ezen zerrel hoǵ míkeppen mícoron

{66}
ky̋nec azzo̗ld agat mutatty̋ak · es az
halalra o̗remest vítetíc O keǵo̗tlen
fene haragos kemeń vad Oh te veerben
telhetetlen besty̋e / mastan ky̋ ígen keǵo̗tle-
-núl fuldalz engo̗met / kít ígo̗n ky̋nńen
meg ǵo̗ztel Oh kí hertelen keǵo̗tlenúl
zorongacz engo̗met / ky̋t ígo̗n ky̋n-
-ńedo̗n meg čaltal /· Mert a tenger
čoday̋anac a lean zy̋no̗ halnac
o̗ zep eneklesenek hangos zauat
hoztad elo̗mben · es ez zy̋n alath
meg čaltal engo̗met Ime a ten-
-go̗rí halnac edes zauanac hangos-
-sagat mutattad /· Demagat fulaco-
-dath lenní Ielo̗nto̗tted /· Es íme mínd
ezo̗k vízza ellen fordultanac · Iay̋
mert míkoron en atte kebeledben
batorsagos ńugodalmamat aley̋tta-
-nam · Iay̋ mert y̋me hay̋ay̋m el-
mettetnek · es zemey̋m kí tolʼatattnac

{67}
Iay̋ / mert enneko̗m eleto̗m elmu-
-líc · es eltauozíc Iay̋ / mert ero̗m es el-
-vetetíc en to̗lem Iay̋ / mert meeg an-
-nac fo̗lo̗tte mínd az en ellensegímnec
kemeń to̗re alath fekzo̗k /· Iay̋ y̋me
mínd ezo̗ket elmembe meg gondolom
Auaǵ gondolvan · es mínd ezo̗keth
forgatvan Iay̋ y̋me ennen benn<..>em
megfoǵatkozom · es megfonńadoc Iay̋ /
mert enno̗n magam magamnac ne-
-hezze lo̗ttem / Azert bízońaban bodognac
mondatíc az olʼ kazdasaggnac keralne
azzońa / kít az eǵebeknec enne vezedel-
-me ílʼ íora to̗th / hoǵ kí mínd testenec
elmey̋enec artatlansagat megtartotta
es meg o̗rízte O melʼ bodogsaggal ez íl-
-íeten o̗ríly̋en So̗th ínǵen megsem
veltethhetík · es gondoltathhatíc / Azert
vígadǵon a tízta eleth mínd az lelo̗c
kí az velagí kevansagtol elzakadoth
es elvalaztatoth / hoǵ kí míndencoron

{68}
kemeń haborusagot zenvedo̗t lelkí
esmeretíben Iay̋ íme mínd ezek azon-
-nal nehezebbec enneko̗m / So̗t oroz-
-lannal ero̗ssebbek feenebbek So̗th
meeg az meńdo̗rgo̗nel ees retteneseb-
-bec · es az y̋ro̗m keserúsegenel keser-
-vebbeknec bízonítatíc · Iay̋ enneko̗m
mert ez abelo̗l meg rago fero̗k
kí a marastol ragastol megnem
zo̗ník · es megnem farrad · Demaga
soha ńugodalmat nem haaǵ So̗t
meeg naǵ sok allatokat hertelen
-seggel felrettenth Iay̋ enneko̗m
Mert y̋me enne · es ennek vadnac
kík az megfertezo̗th lelkí esmereto̗ket
mary̋ak raǵǵak · es zaǵǵaty̋ak hoǵ
kíket íth az zepplo̗ nekíl valok ínǵen
čak aleg híhetnek So̗t meǵ sem gon-
-dolhaty̋ac Oh ev vram · es en ísteno̗m
Mert atte tero̗mteth alatod v́ tero̗m-
-to̗y̋enek teneko̗d zolgalvan megve-

{69}
-lagosul az getrelmben a hamíssek
ellen · Es ky̋ńńeb lezo̗n nekíc ay̋o
mívelko̗dettre mínd azoknac kík te
benned híznek · Ime en ezo̗ket mon
-dam / mert bízosag taney̋ta ezo̗ket
mondanom · es az en zy̋uembelí ma-
-stan valo nag keserúsego̗m ínte en-
-gemet ezt mondanom / mert a naǵ
keserúseg engo̗met meg ńomorít
-van y̋maran engo̗met meg kezerít
key̋altvan · es monduan · Iay̋ / mert
ígo̗n gonoz · es keserú enneko̗m
hoǵ az en íeǵeso̗met en elhattam · es
hoǵ az o̗ parancholatnac en nem en-
-gettem · Iay̋ kí volna akkí hoǵ adna
enneko̗m oly̋an zelo̗s harty̋at / ky̋nec
zele leǵen olʼ zeles mene az eǵnek
Auaǵ az meńorzagnac zele mene <..>
tenthaat annet mene faknac v́ leuel
es az rethí fíueknec v́ maǵy̋ /· Auaǵ
maguay̋ / hoǵ írhatnam meeg az en

{70}
keserúsego̗met · es mínd azokkal eǵe-
-to̗mben az en karay̋mat / kíket meg-
-nem lelheto̗c / Kíkben be eestem · Iay̋ ne-
-ko̗m / mert en zereto̗met en elhat-
-tam Iay̋ enneko̗m ńomorultnac ~
My̋ert hoǵ ínǵen ez velagra zílettem-
-volt · Iay̋ / míert / hoǵ meeg ańamnac
meheben el nem veztem volt Iay̋ míert
míndenesto̗lfogva megfoǵatkozom ~
Iay̋ / hoǵ míth teǵec / ínǵen nem tu-
-dom O en vram · es en ísteno̗m · Iay̋
mít vezteglo̗k · es míth halgatoc to-
-vabba /· Iay̋ míth haborgok · es míth
síroc kesergo̗c · Iay̋ meǵǵek · es houa
leǵek · Iay̋ mít íllíc touabban y̋ma-
-ran enneko̗m eǵeb / hanem čak
hoǵ enmagamat megvtalʼam · es
a bodogtalan keetsegnec eseseben
a pokolnac setet mel vermeben

{71}
magamat be vessem · es az aldoth
ístennec v́ dícheseges zy̋nemet or-
-czay̋a elo̗l magamat elvongy̋am
Sapíencía zol az ístení bo̗lčeseg
a Crístus íesus / ezt monduan · Fíam
Auaǵ nem tudod azt hoǵ ígo̗n naǵ
vezedelmesseg az ketsegben essees / Azt
mondom neko̗d / hoǵ semmíkeppen atte
íduo̗ssego̗dro̗l ne keto̗lko̗ǵǵel / Mert tuǵǵad
azt / hoǵ en azert ío̗ttem e velagra / hoǵ az
el vezo̗t vala / megkeressem · es íduezy̋hem
v́tet · Díscípulus zol a bo̗lčesegnec
fy̋a /· Auaǵ tanulo deaky̋a ezt monduan
Iay̋ oh míchoda az ammít en halloc
hoǵ kí edo̗ssegesen zo̗nǵ az en fíey̋mben
ez ǵarlosagos by̋nes embo̗rbe · es el veto̗t
besty̋eben Sapíencía zol az ístení bo̗lčeseg
a Crístus íesus ezt monduan · Fíam my̋
lo̗th neko̗d / Auaǵ míčoda to̗rtenek ~
Nem eǵeb hanem čak hoǵ engemeth
megnem esmertel zereto̗ fy̋am míkep-
-pen hoǵ ezo̗n zerrel el ízamtal / el

{72}
tantorottal · es affo̗ldre hany̋ot homloc
le esstel · Nemde en zereto̗ fíam a naǵ
keserúsegbo̗l atte elmednec eltauoza-
-sath zenvedo̗d Oh en zereto̗ fy̋am ne
felʼ / mert y̋me en vaǵoc az o̗ro̗k bo̗l-
-česeg · es ammeńńeí aty̋anak írgal-
-mas fy̋a · es az írgalmassagnac ke-
-ǵelmes vra · es a to̗ruennec keǵo̗s
víselo̗y̋e · es keǵelmes vezerlo̗y̋e · kí
en írgalmassagomnac melsego̗s
beuseget neko̗d en míndo̗n tero̗mto̗t
lelkesnec en megfoghatatlan keǵelmes-
-sego̗mbo̗l meg níttam / hoǵ tegedet
es eǵebeket · es mendeneket en
hozzam ío akarokat az en keǵes
kebelo̗mben · es v́lemben be vegem
ees y̋me keez vagy̋ok · bee vennem
Azert esmery̋ed meg az en zeep or-
-chamnak zy̋net es az en zo̗melʼo̗m-
-nec zy̋net · Mert en vaǵoc az akkí
atte zegensegedet zenvettem / hoǵ

{73}
tegedet meg kazdagítanalac · es en
zenvettem az keserú halalt / hoǵ
tego̗det meg eleueńtenelek · es o̗ro̗k
-uenne tennelek · es y̋me íth alloc · es
ko̗zbe íaro vaǵoc / ísten ko̗zo̗th · es em-
-ber ko̗zo̗t / meg tartvan vaǵoc naa-
-lam az kereztfan valloth keserú kenō-
-nac erdo̗me · Azert ko̗zben vettem v́rek
aty̋a ístennec ero̗s íteletí ko̗zze · es az te
by̋ney̋d ko̗zze · Azert zereto̗ fy̋am ne akar'
mastan felno̗d / Mert Ime en vaǵoc
atte aty̋ad fy̋a · es atte íeǵeso̗d · Ime
keez vaǵoc neko̗d írgalmaznía · es az
te by̋ney̋dbe fedezní · es a tengernec mel-
-segeben vetno̗m · es ez zerrel meg bočat-
-nom / hoǵ ha ínǵen soha nem lo̗th
volna /· Chak az hoǵ fordulʼmeg · es
touabba magadat meg akary̋ad
otalmaznod /· Azert mosgy̋almeg az
en rosay̋ vero̗mben / ky̋ rozay̋ zeep
py̋ros ty̋ndeklo̗ zy̋nnel fenlíc · Mon-
-dom teneko̗d hoǵ mosgy̋al meg az

{74}
artatlan barannac v́ zepplo̗telen ve-
-reben · Azert teneko̗d mondom emelʼed-
-fel affo̗ldro̗l atte zo̗mey̋det · es leǵ al-
-hatatos elmedben / Mert y̋me meg-
adatíc teneko̗d atte elso̗ o̗lto̗zo̗ ruhad
Ime so̗th adatíc neko̗d esmeretnek
es ertelmnek ǵúrúy̋e · Ime saarues
adatík te labadban Ime ammegh
zúlth tuloc es megvagatíc Ime az
zerelmes neo̗ es meg meǵ adatíc ·
Mert batron tuǵǵad azt hoǵ nem
rothhatando arańńal · es ezústel val-
-tottalac meg · De az en dragalatos
veremmel · Es míert enne naǵ far-
-radsaggal mvnkaual kerestelec lel-
-telek meg /· Nem dey̋e meltan kellene
ervendeno̗m o̗rúlno̗m atte íduessege-
-do̗n Es hoǵ en keńú leǵek teneko̗d
írgalmazní · es megbočatnía Ime čo-
-dalatos dolog · es meg mondhatat-
-lan naǵ čoda y̋m ez ísmeg míth
akaroc mondanom · Demaga bíz-

{75}
-zonsaggal · es ketsegnekíl valo híttel
tarčad / Ime ha mínd ez velag eǵbe
ǵúlt ty̋zes naǵ ǵomoloy̋tas / Auaǵ eǵ
naǵ ty̋zes kerekdíd allat · Es ígaz
ko̗zepo̗tte volna eǵ maroc laaǵ len
čo̗pú / Auaǵ zo̗z · Ime az v́ termezetí ze-
-rent valo laǵsagabol nem vetne
langat · es ty̋zeth · So̗th megnem ǵa-
-ponney̋ek oly̋an hertelen hamar
mínt az en írgalmassagom kí o̗t-
-letíc naǵ bewseggel a penítencía
tarto · es hozy̋am tero̗ by̋nes ember-
-nek / Mert az čo̗púnec az o̗ terme-
zetj zerent valo laǵsagnac a ty̋zto̗l
en meg gery̋edeso̗mben ky̋chínded ke-
-sedelm velthethetík · es aley̋tathha-
-tíc / kí emberí elme megnem foghat
es megnem velhet / Auaǵ megnem
gondolhat / de míert míndo̗no̗sto̗l
fogvan semmínemú kesedelm nínčen
a penítencía tarto ko̗zo̗t · es ammeg
bočato ko̗zo̗t · A fohazcodo ko̗zo̗t · es a
fohazkodonac meg halgatoy̋a ko̗zo̗th ~

{76}
Díscípulus · Zol a bo̗lčesegnec
v́ fy̋a /· Auaǵ tanulo deaky̋a / Az az
Míndo̗n ez velagbelí by̋no̗s ember
ezt monduan · O aty̋aí zy̋nek
halhatatlan naǵ keǵo̗ssege · Oh
aty̋anac híwseggel valo čodala-
-tos zeretetí · O zy̋uemnec eǵǵetlen
vígasaga · es o̗ro̗me /· Auaǵ te
ez vezedelmnec v́ fíat hozzad aka-
-rod venno̗d · Auaǵ hoǵ netalantan
ez halalra valo by̋no̗snec · es mínden
keǵo̗tlensegbe megfertezetnek írgal-
-mat akarz tenno̗d · O ńílvan valo
kíualt malaztnac írgalmassaga
O ístení naǵ írgalmassagnac veg-
-hetetlenvalo naǵ meg mertekhetet-
-len melsege / hoǵ mínden halando
allatocnak meǵ foghatatlan · es
míndeneknec elmey̋et felúl mul-
-ía · es ay̋etatossagít felúl haladǵa

{77}
So̗th bízońńal míndo̗n erdo̗mo̗ket
felúl mul · es felúl haag /· Azert annak
keǵelmessegere mastan le hay̋tom az
en zíuemnek theerdeth te hozzad írgal-
-massagnac keǵo̗s atty̋a · es míndeno̗s-
-to̗l a fo̗ldre le esven en el terúlo̗c atte
keǵo̗ssego̗s labay̋ad elo̗th / neko̗d halat-
advan az en zíuemnec buzgosagabol
Es kerlec azon hoǵ nezy̋ed teken-
-čed atte eǵǵetlen eǵ fy̋adat / hoǵ kít
atte megmondhatatlan naǵ zerete-
-to̗dbo̗l / kíuel mínket zerettel e naǵ
keserú halalra attal /· es kerlec azon
hoǵ mínd az o̗ soksagos zamtalan
keserúsego̗s keńńaert elfeledǵed
míndo̗n en keǵo̗tlen by̋ney̋met · es
Megbočassad enneko̗m O kegy̋es
aty̋a kerlek azon hoǵ emleko̗zzelmeg
atte írgalmassagídrol · es a tenno̗n
fogadasídrol · So̗th bízonńal tulay̋-
don atte zent zaad attal odoth írgal-

{78}
-massagos engedelmeknec bekesego̗s
íegy̋ey̋erth · Ny̋ha a víz o̗zo̗nben nouenak
ídey̋en mondad ezth nouenak míndo̗n
ez el vezo̗th velagnac kepeben mondad
vǵmond · En ístensego̗mre mondom hoǵ
fel vettem een az en y̋vemeth az egeknec
o̗ homalʼaban / Auaǵ ko̗díben az meńor-
-zagban · es meg emlo̗ko̗zo̗m en attú ve-
-leto̗k to̗th frígro̗l · Auaǵ bekesegro̗l · es ez
lezen bekesegnec íeǵe en ko̗zo̗ttem · es ez
fo̗ld ko̗zo̗th · Azert keǵo̗s aty̋a · No azert
nezzed tekenchedmeg mastan atte ten-
-no̗n to̗tted frígo̗dnek íeǵero̗l / kít acko-
-ron meg peldazal · No azert lassad teken-
-ched atte aldoth eǵǵetlen eǵ fy̋adat a ke-
-reztfara felfíggeztuen · No azert kego̗s at-
-ía · de gondoly̋admeg naǵ edo̗ssego̗s ze-
-reteto̗sen · hoǵ míkeppen míndo̗n feelʼo̗l
kí tery̋ezto̗tted · es kí fezíeto̗tteth /· vǵ hoǵ
Míndo̗n tetemed íllenek megzamlalny̋a
Ime az o̗ kezey̋ · es keth zep kary̋aí · es

Egy̋eb mínden

{79}
eǵeb mínden taghí melʼ naǵ keǵo̗tlen-
-seggel kífezíttettek · es melʼ naǵ kemeń
sebo̗kkel megsebhettettek · Es míkeppen
vaǵon vereuel meg o̗to̗ztetven · es o̗
zent verebe keuero̗duen No azert ker-
-lec azon keǵo̗s aty̋a / hoǵ ezo̗ket nez-
-zed · Es az o̗ sebey̋uel ammú sebeíncket
megvígazy̋ad /· Oh kerlek azon vram
hoǵ emleko̗zy̋el meg arrol hoǵ míert
mondatol írgalmasnac · es írgalmassagnac attʼanac
Mert nem eǵebert hoǵ hanem čak
azert hoǵ míndeneknec írgalmas
vaǵ /· es hoǵ míndeneknec te megbo-
čach · es hoǵ a bozzusagokrol megnem
emleko̗zo̗l ackík te benned vetko̗zte-
-nec · es míndo̗n by̋no̗ket /· vǵ feleczel
hoǵ soha ínǵen nem lo̗ttec volna
Mert nem hy̋uatol az ígazakerth
írgalmassnac hoǵ kík nem zíksego̗so̗c
penítencíara /· De míero̗tto̗nk / kík vet-
-ko̗zto̗nk · es by̋nt to̗tto̗nk / Auaǵ nem 

{80}
-de čak az ígazaknac vaǵee atty̋ok
hoǵ kíknec o̗ artatlansagoc · es v́ zep-
plo̗telen meńńeí eleto̗k neko̗nc zo̗net-
-len pelday̋ul elo̗ttenc oluastatíc Mert
íol tudom hoǵ te atte íeǵo̗so̗det ǵúrúso̗-
-det títkon zoktal zerzened · es v́ket
atte ńílvan kíualt malaztodnak edo̗sse-
-go̗s zeretetíuel zoctal meg edo̗ssítteno̗d
Auaǵ zepíteno̗d / Auaǵ kedeglen nemde
čak az artatlanoknac vaǵee te ísteno̗k
So̗th penítencía tartoknac · es mínd
azoknac es ísteno̗k vaǵ / hoǵ kík v́
zy̋uo̗kho̗z be ternek · Nemde ínǵen
vaǵonc hoǵ holot abby̋n beuo̗lko̗do̗t
ottoǵon a malazt ínkab fo̗lo̗tte zokot
beuo̗lko̗dní / Azert en te hozzad eso̗m
es te hozzad futok írgalmassagnac
atty̋a · es atte malaztodnac otalmat
kereso̗m Meglen annac fo̗lo̗tte zy̋uem-
-nec buzgosagos ay̋etatossagaual en
te hozzad o̗lelko̗do̗m · es tego̗det meg-

{81}
o̗lellek · O o̗ro̗k keralnac felsego̗s fy̋a
Ime ennem magamat en atte kíter-
-íezto̗th mezítelen vero̗s karay̋d ko̗zze
zoríttom · Es soha sem eleto̗mben / sem
holtomban en te to̗led el nem y̋mma-
-ran valnom /· Auaǵ zakadnom ·/ ky̋-
-nek okaert O keǵo̗ssego̗s edo̗ssego̗s
aty̋a bočassadmeg enneko̗m atte
eǵǵetlen eǵ fy̋adnac zeretety̋ert az
en by̋ney̋met / hoǵ kíkben en te
haragídat erdo̗mlo̗ttem · es ǵegetlen
gonozsagokat te elo̗tted to̗ttem / Mert
az anne keserúsego̗m vaǵo̗n enne-
-ko̗m az en by̋neímro̗l / hoǵ ezerzo̗r ín-
-kab akarnec en halalt zenvedno̗m
honnem mínth čak eǵzer vetko̗znem
es tego̗det keǵo̗ssego̗s aty̋a touabba
megsertenelec valamícoron / Merth
míndo̗n ńaualy̋ak a ky̋ket en zenve-
-do̗c / Auaǵ kedeglen a pokolnac o̗ keń-
-ńa kít erdo̗mlo̗ttem /· Auaǵ a purga-

{82}
-toríomnac v́ zebo̗s túzenek langy̋a
mínd ezo̗k enneko̗m nem olʼ nehezek ·
es olʼan ígo̗n nem kesergetnek engo̗met
mínt a vethko̗zeto̗k / kíkkel tego̗det en
vramat · es en tero̗mtho̗met megha-
-borítottalac · es megserto̗ttelec Iay̋ / mert
megserto̗ttelec tegedet en vramath
ísteno̗met · es en megvaltomat · es en
zy̋vemnek eǵǵetlen eǵ vígasagat · es
o̗ro̗meth · es hoǵ en tegedet meghabo-
-rítottac / Auaǵ kedeglen nemíkeppen
tízto̗sseget neko̗d nem to̗ttem · Vǵhoǵ
míkeppen kellett volna tenno̗m / ky̋bo̗l
es ha en tehetnem mastan mínd az
meńorzagokat beto̗lteneem megmond-
-hatatlan naǵ sírasockal · es kealtasoc-
-kal · es anne keserúsego̗t hoznec az en
zíuembe / hoǵ az en zíuem ezer rezre
hasadozna · es ez volna enneko̗m
míndo̗n vígaztalasomnal kevana-
-tosb azoknac kík voltanac enneko̗m

{83}
mínd en eleto̗mben O en vram · es en
ísteno̗m · Nam menth keǵesben theez
en velem · attol íncab kesero̗gh · es
ǵo̗ttretíc az en lelko̗m · es mínth ke-
-ǵo̗sben · es írgalmasban velem mívelko̗-
-do̗l annal ínkab az en megkesero̗do̗t
síralmas zy̋vem megzakad · Annac
okaert hoǵ ílʼ keǵo̗s baratomnak
es ílʼen naǵ híwsego̗s aty̋amnac ílʼen
haala adatlan voltam Demaga mas-
-tan te ístení bo̗lčesegnek taníttoy̋a O o̗ro̗k
aty̋anak bo̗lčesege / kerlec azon tego̗det
hoǵ taníčh meg engemet / hoǵ míkep-
-pen atte kenzenvedeso̗dnec edessego̗s
erdemet az en testo̗mben vísely̋em
Es hoǵ míkeppen az v́ emleko̗zetíth
míndencoron en elmemben tartozy̋am
zenetlen forgatnom / Auaǵ čak arra
hoǵ en azt megmutassam meńńeí
es fo̗ldí nemzeto̗knec es hoǵ mínemú

{84}
haalat aǵǵac enne zamtalan naǵ
íozagokrol / hoǵ atte edo̗sseges keǵel-
-messego̗d enneko̗m ǵarlosagos by̋-
-no̗snec naǵ bewseggel attad Sapí-
-encía · Zol az ístení bo̗lčeseg a crístus
íesus ezt monduan mínden em-
bo̗rnec · Iǵen theǵ · hoǵ tennen ma-
-gadat · es a ty̋edet míndeneketh en-
-neko̗m hozzad · es aldozy̋ad · es vala-
-mícoron a maaset el ne veǵed · es an-
-nac fo̗lo̗tte nem čak hoǵ afo̗lo̗tte
valoctol So̗th meeg azoctol es hoǵ kík
íllenenek magadat meg tarčad · es
y̋me ekeppen thees ammeg zegezo̗th
kezey̋det te es az en kereztfamra attad
Es ammelʼ ío mínd azt teǵed · es a
gonoz to̗rteneto̗ket eǵenlo̗keppen el
zenvedgy̋ed · Es atte nem allando · Auaǵ
nem alhatatos elmedet · es elhy̋mto̗th
ozloth gondolatídat tartozy̋al eǵben
es o̗zue ǵo̗y̋teno̗d · es o̗zve ǵútven en

{85}
bennem felsego̗s íozagban meg ero̗sítteno̗d
Es y̋me ha íǵen tey̋endez / tahat te es at-
-te labay̋dat a kereztfahoz zegezteto̗d An-
-nac fo̗lo̗tte lelkí · es testí íozagokat el ne
haǵ laǵ melegúl mulnía / De hason-
-latos keppen zo̗netlen míndent az en
zolgalatomra ko̗lčed · es míndo̗n aka-
-ratodat íǵeko̗zy̋el mvnkalkodasocba
megfarratakat meg elegítteno̗d · es
míndo̗n mvnkakbol haalat aǵh ·
es míndeneket bekeseggel el zen-
-veǵh · es atte okossagos erzekense-
-gednec forgasat buzgosagat ero̗ssen
megzoríččad · Es meg ezo̗nkeppen
az laǵsagos tuńasagnac megfeelez
akít atte budoso elmednec forgo gon-
-dolatty̋a zenvedvala So̗t bízonńal
az en testo̗m meg veragoztassek atte
testo̗dnec ay̋etatos okos ertelmen
es meg ehny̋teeso̗n So̗th míglen
a keserú kenokban megfarradoth

{86}
hatamnak edes ńugodalmavala
a kereztfanak o̗ kemensege · Ime ím-
-mar te megńugossad v́tet atte el-
-mednek · es akaratodnec kílo̗mb kí-
-lo̗mb índulasanac elzenvedesenek
míatta · Es annac fo̗lo̗tte míndo̗n
lelko̗dnec testo̗dnec meg nehezúle-
-seben / Mendo̗ncoron fel vradhoz leǵen
atte tagídnac · es testo̗dnec ígassaghí
es zentelesy̋t v́nekí aǵǵad · Azerth
míkeppen azokat zoktadvala nem
ígassagba ko̗lteno̗d /· Es neko̗d zy̋ued
keez leǵen míndo̗nkoron haborusa-
-gokat en neuemert el zenvednec
Es íǵen ezo̗nkeppen az híw zolga az
v́ vraual eǵbe lelekben · lelek zerent
megfezúl · es míndo̗no̗sto̗lfogvan
vele kesero̗gven veerben fagy̋ot Te
es ha ezo̗n zerrel theez / tahat hoz-
-zam hasonlatod magadat · es leez
enneko̗m zerelmes zolgam Zol
íth arrol / hoǵ míkeppen az crí-

{87}
-stosnac v́ tanítvańa magat hason-
-lattassa crístus íesushoz az v́ kenńa-
-ban Monǵa meg crístus v́no̗m-
-maga az v́ tanítvańanac ez zer-
-rel monduan Az v́ zent keńńanac
naǵ volthat · es keserúseget az taní-
Azert míkoron ím- tonak zoluan
mar engemet az setetsegnec
v́ fy̋aí az hítetlen sídoc a kereztfa-
-ra felfezítto̗ttenekvolna · Nem lo̗n
eleeg v́ nekíc az en retteneto̗s ke-
-nom kít en ray̋tam to̗nek · Dema-
-ga míkoron en a naǵ kenokban
megfarrattam volna Immaran
halalomhoz ko̗zel volnek · Ime en
elo̗ttem halando elo̗th alnakvala
az en ellensegím · es annal ínkab
en ream keǵo̗tlenko̗dnekvala · es
meg čufolvan megmo̗uetnekva-
-la engemet · v́ fey̋o̗ket razvan · es
naǵ bozzusagos bezedo̗kuel enge-
-met kesergetnek vala / Demaga
kedeglen en mínd ezo̗ko̗n megnem

{88}
remúlven · So̗t naǵ bekeseggel elzen-
-vedven ezt mondom vala En meń-
-ńeí aty̋am bočassadmeg nekíc / mert
nem tuǵǵac míth teznek · Es
a keet toluay̋oc ko̗zo̗th míkeppen kese-
-rú zernú halalra melthoot engo̗met
o̗ro̗k ístennec fy̋at megfezítenek · Es
íme ez keeth toluay̋nak eǵǵíc engo̗met
megmo̗uethvala · Demaga a masíc
az en o̗ro̗ko̗meth · es az en orzagomat ke-
-ríuala / kít en legotan az en malazt-
-tomra vo̗o̗k · es en by̋nenec bočanaty̋ath
adam nekí · es ammeńńeí paradíčomot
nekí fogadam · es nekí ígerem Es y̋me
een míndo̗n fele el neezek · es nem vala en-
-neko̗m a kenba segetto̗m / mert míndenec
elhattanakvala engo̗met · es az en esmero̗m
míkent a ídego̗nec en to̗lem mínd elfutanac-
-vala /· Demaga ezo̗c ko̗zzo̗l nemelʼec tauolʼ
es mezzúl alnakvala / azokat az ído̗ben
en nalam / Az az ·/ gondoly̋aly̋ak vala az

{89}
čodakat akkík leznekvala ackoron en
rolam · Es az en aty̋amfíay̋ az en keserú-
-sego̗s halalom ídey̋en mínd elfutnac-
-vala en to̗lem · Es y̋me a kenzooc ńak
vagoockes engemet ammegfezítho̗o̗k
en ruhamat en rolam levonvon en-
-go̗met mezítelen haǵanac · Es y̋me en
Crístus Iesus felsego̗s naǵ hatalmas ío-
-zagos ísten valvan tahat az ído̗ben
allokvala ǵarlosagoson / olʼmelʼ mín-
-den hatalmamtol íozagomtol megfoz-
-tatvan / Mert míndo̗n írgalmassag-
-nekíl a kenzoc engo̗met ǵo̗to̗rnekva-
-la · es kenoznacvala · Ime en kedeglen
míkeppen az alazatos barań hoǵ ky̋
vítetíc az aldozattra /· Auaǵ a mezar
zekre / meg nemulec · es vezteglo̗kvala
Es az en zamat megnem nítomva-
-la · es míndo̗n felo̗l enneko̗m keserú-
-sego̗mvala · es engo̗met kesergetnec-
-vala · Es nemvala houa en maga-
-mat fordítanom ·/ Mert míndo̗nút

{90}
en fay̋dalmat lelekvala · Es Ime az
en zereto̗ zíleem ańam maría zí-
-ve zakadvan alvala a kereztfa
alath o̗ zereto̗ fy̋a elo̗th /· Az az · en
elo̗ttem alvala az en keǵes ańam
maría meg kesero̗duen · es mínd
az en sebey̋mnec fay̋dalmat kese-
-rúsegít az o̗ ańay̋ megkesero̗do̗th
zíueben víselíuala · es mínden en
sebey̋mnek keserúsego̗t az o̗ zíuebe
zenvedíuala · Azert en halvan az o̗
keserúsego̗s síralmas zauat · es az v́
sírasat / tuduan az v́ zy̋ue belí naǵ
keserúseget /· Tahat en es ínkaban
meg keserúdem v́ ray̋ta es keńer-
-geto̗mvala v́tet az en zúlem ańa-
-mat maríat · Es v́tet ańaul
ay̋anlam az en zereto̗ tanítua-
-ńomnak Ianosnac · es az en ta-
-nítvańomat íanost hagy̋am
az en meg kesero̗do̗t ańamnac

{91}
fy̋vl · No azert gondoly̋adczamegh
az ído̗ben hoǵ míkeppen az en edes
zúlemnec maríanac az o̗ keǵes zí-
-veth elo̗s to̗rnek keserúsege altal
foly̋avala · Es gondoly̋admeg · hoǵ
míkeppen a kereztfan fúggo̗ v́
fy̋aual halalan valo keserúsege
elo̗s to̗r keppen az v́ zy̋uet altal
foly̋a · es mínden v́ zíuenec ǵo̗ke-
-ret megzaggatty̋auala · Es mínd
v́ belo̗l vala tagaít keserúseg be
to̗ltevala · Vǵhoǵ / semmínemú
embo̗r tekelleto̗sseggel megnem
velhetíuala · Díscípulus zol a
bo̗lčesegnec fy̋a / monduan O ken-
-nak keǵo̗tlensego̗s keserú voolta
Es meltosagus ray̋ta valo kesergese
O naǵ keǵo̗tlenseg · es megmer-
tekhetetlen vakmero̗seg / hoǵ kík
tego̗det íly̋en naǵ keǵo̗tlenúl ǵet
-trettenec O veerben telhetetlen best-
-íeek az orozlanoknal kego̗tlemb-
-bec / fenebbec a ragadozo farkasok

{92}
-nal kemembek · es keǵetlembec · Mí-
-keppen ez zeled barant · es ember fíaí-
-nac zepsegenek zepseget ez nemes ǵe-
-ńerúsego̗s alazatos barant ez keǵes
ístennec eǵgetlen eǵ fy̋at ezzerrel
ǵo̗ttreto̗k O en vram · es en ísteno̗m
Vay̋ha tahat lo̗ttem volna en
te zolgad ottoǵon teveled míkoron
mend ezo̗k te ray̋tad lo̗ttenekvala
hoǵ a keǵo̗sseg · es atte ray̋tadvalo
keńerúlet ky̋ v́ nekík nem vala
en míattam bee to̗lt volna So̗t bí-
-zonńal ha lehetsego̗s volna az
emberí nemzetnec megvaltasara
En az en lelko̗met atte eleto̗dert at-
-tam volna /· Auaǵ az hoǵ az en zereto̗m-
-mel eǵeto̗mbe megholtamvolna
Auaǵ so̗t bízonńal ha az en nem
engetteto̗thvolna / tahat čak a ke-
-serúsegben en atte labay̋dhoz a ke-
-reztfa elo̗t le estem volna /· hoǵ melʼ-

{93}
-íet az en zereto̗m halvala meges
az en naǵ keserúsego̗mben karay̋m-
-mal magamat hozzay̋a zorítottam-
volna · es ezo̗n síruan ohay̋tvan · es
kesero̗gven · es mínd addíglan oth
lo̗ttem volna / míleglen hoǵ az mí-
-coron fo̗ld índulvala · es a ko̗uec
zakadoznakvala · Ne talantan az
en meg kesero̗do̗t zíuem es a ko̗-
-vekkel eǵeto̗mben meghasadotvol-
-na O ky̋ bodogsagoson multam
volna kí ez velagbol / hoǵ ha az en
zereto̗mmel eǵeto̗mben megholtam
volna /· Auaǵ hoǵ nem emleko̗zel
meg arrol / hoǵ míth tho̗n Sauolʼ
keralnac v́ zolgay̋a hoǵ mícoron
lattavolna az v́ vraat az gelboenac
heǵen az ellenseg hoǵ zertelen meg
kerezta volna · es v́tet ko̗rnúl vo̗ttec vol-
na · es v́ kezo̗kben eso̗th volna Tahat
v́ ees híwsego̗th mutatvan v́ vranac

{94}
es a halalnak tarsasagat el nem haǵ-
-van /· v́ es az v́nno̗n to̗reben be erezko̗-
-deek · es az v́ vraual eǵeto̗mben meg-
-hala O ha azzolga mícoron zertelen
bodogtalan az v́ vrat latty̋a meghal-
-ny̋a So̗th v́es nem zanńa magat
vele eǵeto̗mben meghalní hoǵ lehetne
az y̋ngen eelne / So̗th ínkab ero̗s halalt
maganac valaztana · es ero̗ssen meg-
-halna honnem eelne / Azert bízonńal
az en lelko̗m es ínkab keserú halalt
vo̗thvolna honnem mínt elthvolna
ha en atte halalodnac ídey̋en tegedet
lattalac volna Sapíencía · Zol az
ístení bo̗lčeseg a crístus íesus · es ezt
monduan A halalnac az v́ oray̋an
en valaztam magamat megkezdetto̗l-
-fogvan · Vǵhoǵ / tahat čak ennen ma-
-gam y̋nnam meg az en kelho̗met / Az
az / čak ennen magam zenvednem

{95}
a keserú halalnac keńńat míndene-
-kert · Ime ímma kedeglen ído̗ vaǵon
hoǵ míndo̗n valakí akar en vtannā
ío̗ní / tahat tagadǵa meg magat · es ve-
-ǵe fel az o̗ kereztfay̋at · es ío̗y̋enel ko̗uessen
engo̗met /· Es tuǵǵa batron bízonnal
míndo̗n ketsegnekíl / hoǵ ez ílʼ ay̋e-
-tatosnac v́ ko̗uetese enneko̗m olʼ íg-
-en kellemeto̗s / hoǵ ha az ído̗ben az
en halalom ídey̋en velem lo̗th volna ·
es magat ero̗ttem halalra atta
-volna · es en velem eǵeto̗mben meg-
holtvolna az en halalomnac ídey̋en
Es y̋me kedeglen ez lezen atte kerezth-
-faad / hoǵ kíth felkel venno̗d te neko̗d
ha en tanítvańom · es en zereto̗ íeǵo̗sem
akarz lenno̗d · Iǵen kel tenno̗d · hoǵ
míndencoron ístení íozagogban tenma-
-gadat foglaly̋ad /· Tahat zorgalma-
-toson ístení parančolatokban íǵeko̗z-
-y̋el ído̗deth elko̗lteno̗d te tehetsego̗d-
zerent /· Demaga atte read ragalma-

{96}
-zoctol ebbe te meg ragalmaztatol · es
meg mo̗uetteto̗l · es annac fo̗lo̗tte az o̗
zemo̗k elo̗th es annera leez megzídalmaz
-tototh · es vtalatosnac latatol · Vǵhoǵ
Nemčak az íozagoknac bekesegere
tulay̋donítassal / Auaǵ kedeg a ma-
-lazttra ky̋ te benned vaǵon So̗th meeg
az ero̗tlen · es tudatlansagra te es tu-
-lay̋donítathol Vǵhoǵ Igen nem
akarz olʼ melʼ nem merezleneel
Auaǵ hoǵ ígo̗n nem tudnal bozzut
te allanod · Ezt kedeglen te nem čak
hoǵ elzenveǵǵed /· So̗th o̗ro̗mest íste-
-nert elvísely̋ed · es el zenveǵǵed So̗th
meglen annac fo̗lo̗tte ameńńey̋ at-
-ía / ky̋ menorzagban vaǵon naǵ
bo̗sego̗s buzgo zeretettel íǵeko̗zzelʼ y̋mad-
-nod · es v́tet atte haborgatoy̋dat ay̋ta-
-tossaggal en elo̗ttem meg menčed
enneko̗m v́ket ay̋anlvan /· Azerth
valakí az hoǵ kí ez ílʼ ellenko̗de ha-
-borusagba íǵeko̗zendíc ammeńńeí

{97}
dy̋česegre ammegfezúlt íesust ko̗uet-
-ven magat meg ǵo̗zendí · Az annezor
menezer ezt they̋endí / tuǵǵa batron
hoǵ vrnak halalat olʼ melʼ meg vy̋ut-
-ía meges ameg fezúlt íesusnac kepet
v́ benne víselí So̗t meeg annac fo̗lo̗t-
-te ha ez ío mívelko̗deto̗ket teuen ar-
-tatlanul · es eǵ y̋gúen / Auaǵ eǵ y̋gú
zerent vtanna íaruan · es mínd atte
ío mívelko̗detíd a tegedet íregglo̗ ha-
-borgatoy̋dtol meeglen meg nomor-
-gatatnanac · es meeg annac fo̗lo̗tte
nem íokat /· de mínden gonozocat
zolnanac te rolad · es soc hamíssago-
-cat vetnenek te elleno̗d /· es atte eleto̗-
-deth ky̋ tízto̗ssego̗dre volna melto
zemzemben nem zo̗nnec megzídal-
-maznía Te kedeglen ezo̗ken meg-
-nem remúlven So̗th mínd ezo̗k-
-ben vígab lennel vígabban ma-
-radnal zínek keǵo̗ssegeuel a habor-
-gatoy̋d ko̗zo̗t · Vǵhoǵ · keez volnal

{98}
mínden oraban tízta zanal · es keǵo̗s
zy̋uel míndeneknec megbočatnod
Iǵ ez zerrel · hoǵ míndenec vǵ lenne-
-nec te to̗led el vettetven · es el mosat-
-van · hoǵ ha ínǵen soha nem lo̗ttec-
-volna · Es annac fo̗lo̗tte nekíc ío
tanačoth adnal · es segedelmet tennel
Annac zeretetíert · ky̋ az v́ megfe-
-zítto̗y̋ert hoǵ kík bočanatoth nem
kernek vala · Nem čak hoǵ az
v́ vetko̗ket nekík megbočata
So̗th meeg ammeńńeí attʼahoz
ero̗tto̗k y̋madkozeek · Azert mín-
-dencoron valamíkoron mínd
ezo̗kben ístenert tennen maga-
-dat meg ǵo̗zendo̗d · kethsegnekíl
mínden bízonsaggal atte zereto̗d-
-neel ammegfezílt íesusnal te
-hes megfezúlve allanal · Ez ve-
-lagí hangossagokat · es mulat-
-sagocat · es ez fo̗ldí megvígazta-
-lasokat · es haznalatlansagocat

{99}
en ero̗ttem mínd elhaǵ · es eltauoztas
čak annera ne zakaǵ el to̗lo̗k hoǵ
menere íelo̗s zúksegnek oka ketele-
-nít /· Vǵhoǵ Míkeppen enes míndo̗n-
-to̗l elhaǵattamvala az en kenomnac
ídey̋en /· Atte gondolatídat čak mínd
ezo̗kben forgassad /· Mert azt tuǵgy̋ad
batron hoǵ valamícoron · es vala-
-mínezer te zereto̗ baratídat · es att-
-íad fíat atte íduezíto̗dnec · es meg-
-valtodnac zeretetíert elhaǵandod
es to̗lo̗k elzakadandaz / annezor enne-
-ko̗m zereto̗ taney̋tuant · es atʼam
fíat a kereztfa alath ray̋tam keser-
-go̗o̗t enneko̗m zerzes · Mert atte tu-
-lay̋don akaratodnac megfoztasa
az en mezítelensego̗mnec meg ruha-
-zasa · Es valamenezer · es valamíco-
ron azoknac engedelmes leez akkíc
tegedet haborgatnac · es by̋nho̗tnec ~
es míndo̗n ellensego̗t te read tamaz-
-nac / akaratodzerent engedendez

{100}
nekík · es mínd azoknac akkíc tegedet
bezedo̗kkel haborgatnac · es hertelen ha-
-ragy̋okkal read rohannac · es mínd
az v́ beketelensego̗ket te naǵ zelídseg-
-gel · es zíuednec anne naǵ edessege-
-vel · es naǵ edes bezedo̗kkel So̗t meg-
-len naǵ víg orczaual veǵed / vǵhoǵ
Atte edo̗s keǵelmes voltod atte ellen-
-segídnec zídalmas pírōgatasokath
tehetne So̗t az v́ felelmo̗k atte ala-
-zatossagoddal to̗rettessenec meg / ha
ezt tey̋endo̗d / tahat az en halalomnac
keepe zy̋ne bízonsaggal atte eleto̗dbe
meg velagosíttatíc · es meg vy̋ol
So̗th az en edes zúlemnec maría-
-nac · es az en zereto̗ tańítvanímnac
pelday̋a · es az en kenomnac emle-
-ko̗zetj míndencoron atte zy̋uedben
leǵen emleko̗zeto̗dzerent Atte y̋mad-
-sagodban leǵen ay̋etatos ízenet zerent
Es mívelko̗deto̗dben leǵen ay̋etatos
kevansagod zerent /· Valakí az hoǵ
kí tey̋endí ezt / lezen a crístunac

{101}
bízoń ko̗ueto̗y̋e · es naǵ ǵeńeru bo̗se-
-ges kazdagsagot aad nekí a crístus ·
Azert atte zereto̗dnec íeǵe leǵen testo̗dnec
míuelko̗deto̗knec adaasa · Ime tegnapon
zorgalmaztatolvala en ero̗ttem testzerent
meghalnod · Ime mastan el ío̗th az hora
es atte ído̗d Fus · es sy̋es hoǵ veeǵ halalt
lelo̗k zerent en ero̗ttem O melʼ ígo̗n na-
-ǵon az en meńńeí aty̋am úrúl ez ílʼ
fy̋urol / akkí ez ílʼ kerezteth fel veezí O melʼ
íǵen naǵon az en meńńeí aty̋am o̗rúl
ez ílʼ fy̋urol az ky̋ ez ílʼ kerezto̗th fel vezí Oh
meńet ez ílʼ híwseges tanítuanírol az mesto̗ro̗k-
-nec mesto̗re v́ruend vígadoz · es hoǵ míco-
-ron latty̋a az v́ kereto̗y̋e o̗ erte meg halní
az es v́ keńńarol keserúseggel kesergení
vǵhoǵ Azon keserúseggel ero̗th v́nenben
Auaǵ ennenben nem kít az crístus íesus-
-ban gondolod v́ hoǵ mene tízto̗sseggel ez
ílʼ felmagaztatíc meńorzagban · es mene
tízto̗ssegre leen melto · Mert y̋me az naǵ
kesrú haborusagnac tarsa baraty̋a
leezen a naǵ meg vígaztalasnac baraty̋a

{102}
tarsa · Díscípulus Zol a bo̗lčeseg-
-nec fy̋a monduan Tudom vram
hoǵ nem oly̋atan az v́ vta mínth ez
velaghí embo̗reknec vta Sem kedeglen
emberí allat nem íarhat az v́ vtan
Annac okaert zemey̋met · es mínd ke-
-zey̋met te hozzad en megvalthom ke-
-ǵessego̗s ísteno̗m fel emelo̗m · es ay̋eta-
-tossaggal ko̗ńergo̗k / hoǵ meltoltassad
enneko̗m te zolgadnac atte kenodnac
ty̋zto̗lendo̗ zy̋net zemely̋et hasonla-
-tossagat zy̋uemre · es testo̗mre ńom-
-ńod tekelleto̗sseggel · es az v́ tekelleto̗s
íduessego̗s volta zo̗netlen míuelko̗díc
en bennem atte aldoth zent neuednec
díčeretíre · es tízto̗ssegere /· Demaga y̋me
touabba en vram · es en ísteno̗m az
en arnelkodo ay̋etatos lelko̗m el am-
ult · es elmemben megfoǵatkoztam
Demaga meglen te hozzad felfíggezt-
-ven al neko̗d keńergessel íǵeko̗zíc
hozy̋ad keuanvan ay̋etatossaggal to̗led

{103}
halany̋a ez te naǵ keserúsego̗s kenod-
-nac vegezetíth Mert annac fo̗lo̗tte
naǵ buzgosagos keuanatossaggal az en
lelko̗m kevannay̋a · es akarnay̋a to̗-
-led megtudnía / hoǵ ha a test / kí ísten-
-ho̗z eǵǵesílt / a naǵ keserú kenzenve-
-desenec ídey̋en erzo̗th a kenba valamí
kúńúsego̗t / auaǵ nem Sapíencía
Zol az ístení bo̗lčeseg / a Crístus íesus
monduan Iol ezo̗dbe veǵed ez kerdes-
-bo̗l / hoǵ zy̋nec keserúsegeuel tartozol
kesergeno̗d az en kenvallasomon ~
Mert az horaban mícoron en az ret-
-neto̗s keserú halalt · es a kenth zen-
-vedeem / Az en lelko̗m to̗kelleto̗s be-
-zeddel el valeek /· Demaga az ístenseg
haǵa megzenvední a halando testnec
az v́ gy̋arlo · es ero̗telen ńaualy̋assa-
-gat / Mínemú ńaualy̋as ero̗telensege
leǵen a halando testnec / azoc mínde-
-nec naǵ keserú kenra engettetek-
-vala v́ nekí · es adattakvala No azert

{104}
veǵedcze ezo̗dben mastan · Ime mínd ez ve-
-lagnac v́ díčo̗sege ez zent kereztfara felfíg-
-geztetheek · es mondhatatlan naǵ keserú-
kennac kenzattatheek · Mert en fúggekvala
índulhatatlan ammeg akazto kereztfan
es míndo̗n embo̗rí segedemto̗l megvalec
foztatoth · es elzakadoztātoth Es meglen
az en meńńeí aty̋am es olʼ melʼ nemíkep-
-pen lattatícvala hoǵ el haǵot leǵen en-
-go̗met / Mert nem seghítj vala azt ak-
-kít segíthetvala /· Az ístení naǵ dolgocat
megmutatvan /· az en veres sebey̋mbo̗l
a veer naǵ buzgosagost folʼ vala ky̋ · es
az en zemey̋m a naǵ sírasban meg
setetúltenek · es meghomaly̋osottanac-
-vala · Es az en zíuemnec mínden ǵo̗ke-
-re megzakadotvala · es mínden
testo̗m tetemem a kennac keserúse-
-go̗s fay̋dalmaban elzakadozotvala
O haahtek fohazkodo vala zy̋vem za-
-kadvan sírocvala · es nemvala kí
engemet latna · es nezney̋e az en kese-
-rúsego̗met · Sy̋rokvala keserú ko̗n-

{105}
-veth hullatvan · es nem vala ky̋
to̗ro̗ly̋e az en ko̗ńuemet /· A naǵ keserú-
-sego̗s serelmes fay̋dalmas kenoc meg-
zaggattanac · es meg ńomoríttotta-
-nacvala · Nem vala az en keserúse-
-go̗mben kí engo̗met segíttene t<.> tap-
-lalna engo̗met a keserú kenban ~
Imadkozooth meg atkoznacvala
Es engo̗met a keserú kenban vezteg-
-lo̗th megmo̗uetneknecvala · es enge-
-met bekeseggel zenvedo̗t · míndo̗-
-nec megkaromnacvala · Es y̋me
mícoron ezo̗n zerrel a halalnac keserú-
-segeuel en míndo̗nfelo̗l megko̗rńú-
-ko̗ztettemvolna · Tahat en meńńeí
aty̋amhoz kealtec / monduan · En
vram en ísteno̗m míert hoǵ elhat-
-tal engo̗met /· Demaga azert a kerezt-
-fan fúgge a fíunac akaratty̋a · mín-
-dencoron eǵ volt ammeńńeí aty̋a-
-nac akaratty̋aual /· Zomehozom-
-vala a kennac keserúsegeben · es
nem vala hoǵ ky̋ čak eǵ ítal hídec
vízet adna a keserú kenban meg

{106}
zomehozot en lelko̗mnec · Demaga
epeeth ecettel meg elegítven adnac-
vala az zomesagomban /· Demaga
íollehet az en lelko̗m a kenbnak ke-
-serúsegeben ígo̗n ǵettrettetíc · es zome-
-hozíkvala /· De meeg mínd annac
fo̗lo̗tte ay̋tty̋a · es zomehozy̋avala az em-
bo̗rí nemzetnec íduessegethes kevań-
-ńa vala · Es mícoron ímmar mīd
be to̗ltenec volna azzent írasoc · kíc
megvalanac en rolam íruan · Lo̗o̗k
en engedelmes mínd halalomíglan ·
Es y̋me en fey̋emet le hay̋tvan el bo-
-čatam az en zent lelko̗meth · Es Ime
a keǵo̗tlen nepec / Auaǵ nepnec nem
lo̗nec eleg ez velagban elto̗mben ray̋-
-tam to̗th naǵ keserú kenok / de meeg
ammegholt testo̗methes kesergetík va-
-la · es kenozy̋akvala · Mert nem az en
zy̋uemet · es oldalamat a heǵes ču-
-chaual altal v́kleleek · Ky̋bo̗l veer · es
vy̋z ío̗vala kí / a holt testo̗n ala folʼ-
-van · Ezo̗n zerrel ez velagnac eletj · Es

{107}
velagossaga ez velagert meghala · es
az v́ dragalatos vereuel valta megh
ez emberí nemzeto̗th · Es ammeg ag-
-goth by̋nnec dohossaggat / Auaǵ zepplo̗-
-íet az v́ keǵes vereuel mosa el Díscí-
-pulus Zol a bo̗lčesegnec fy̋a mond-
-van · Oh bízońaban naǵ · es megh
velhetetlen zeretetnec buzgosaga · O
naǵ · es mertekhetetlen atte kenodnac
keserúsego̗s volta ·/ melʼ keserú kennal
te ez velagnac tero̗mto̗y̋e mínketh
zegeń by̋no̗so̗ket megvaltottal · Oh
čak tehetnem / bízońaban meltan-
-valo hala adasokat adnek teneko̗d
O mene embo̗ro̗c kezdetto̗lfogvan
voltanac · es menek mastanvannac ·
es ío̗uendo̗ben menec leznec / Mínd
azoknac íozagíual en veragoznam
Mínd azokat en atte zolgalatodra ·
es díčereto̗dre ko̗lteneem · O kí volna
az hoǵ kí adnay̋a enneko̗m bo̗lch
Salamonnac bo̗lčeseget · es Sam-
-sonnac erey̋enec ero̗sseget · es Apso-
-lonnac v́ zepseget · es míndo̗n ez

{108}
velaghí vraknac fey̋edelmeknec kaz-
-dagsagat · es díčo̗seget íozagat / Vǵhoǵ /
Mínd ezo̗ket / Meeg ennel naǵob-
-bakathes míndeneket en zabad aca-
-ratom zerent adhatnam en íduezí-
-thw vramnac zolgalatty̋ara · es edes
íllatty̋ara /· De íay̋ maga mít tehet
ez megholt besty̋e · es mínemú hala
adast tehet ez síketh · es nema ~
Sapíencía Zol az ístení bo̗lčeseg
monduan / Ha mínden embo̗ro̗k-
-nec · es anǵaloknac ńelven zolnal
ha mínden embo̗ro̗knec ío mívelko̗-
detíuel volnal meg eko̗sílven kaz-
-dagult · Es mínden zent zízeknec
tíztasagaual fenleneel veragoznal ·
Es ha mínd az zent confessoroknac
es doctoroknac volnal elo̗l íaroy̋oc · es
martíromsagban zazlot víselnel So̗th
ha mínden tero̗mto̗th allatoknac íoza-
-gos volthat vallanad by̋rnad
Mínd ezo̗kkel meltan enne naǵ

{109}
felsego̗s megvaltonac čak a men-
-nel kísseb veere čo̗ppenesero̗l es meltan
valo halat nem adhatnal /· kít az o̗
naǵ zeretetíbo̗l te ero̗tted kí onta
Díscípulus / Zol a bo̗lčesegnec fy̋a
monduan Azert mít aǵǵac vízon
en vramnac mínd azokert kíket
v́ enneko̗m adot O en vram · es en íste-
-no̗m · Kerlek hoǵ taníč meg engo̗meth
Míkeppen /· Auaǵ čak hoǵ malaztodbol
lehessec neko̗d kellemeto̗s en te zolgad
ky̋ ǵarlosagos ero̗tlen voltomban · es ío
thetemenímben megfoǵatkoztam ~
Sapíencía Zol az ístení bo̗lčeseg
monduan /· Az en kenomnac emleko̗ze-
-tít míndencoron tartozy̋al atte zíuedben
forgatnod · es mínden haborusago-
-kat ellensego̗ket az en kenomnac em-
-leko̗zetíre veeǵ · Es az en kemomnac
hasonlatossagat mínth to̗led leheth
Auaǵ mínth lehetsego̗s fel vegy̋ed
So̗th míkoron a títkon zerent valo

{110}
lelkí vígaztalasoctol megfoztandlac · es
to̗led el vey̋endo̗m / tego̗det zomorusagban
haǵandlac / tahat thees leǵ megfezúlth-
-keppen /· Nem eǵebo̗nnen keresh / Auaǵ
veeǵ magadnac consolalast / Az az
vígaztalast / de bekeseggel el var' · es
feel leǵen neko̗d íǵeko̗zeto̗d aty̋ahoz · Kí
meńorzagban vaǵon / tennen maga-
-dath nekí aduan · es míndo̗n gondola-
-tídat v́ bele vetven Tahat mínden keth-
-segnekíl mícoron mínth naǵobban
ley̋el ray̋tad ky̋uúl ez velag zerent
a testo̗n valo ńomorgatas haborusag
tetel · es belo̗l az ístennec akaratty̋ahoz
ley̋endez eǵǵesílt / Auaǵ míg ínkab
az ístennec akaratty̋ahoz zy̋vedben eǵ-
-ǵesúlendez / Az anneval íncab leez ha-
-sonlatos atte megfezílt crístosodhoz · es
ammeńńeí aty̋adhoz lez keduesb zerete-
-tíben · Mert íol veǵed ezo̗dben / hoǵ ez
a poncth · es a hathar / hoǵ ky̋n a crístus-
-nac v́ kesalkodo vy̋ascodo vítezí megke-

{111}
-sertetnec · es meg y̋smertethnec a crístus-
-nac seregeben / míkoron az sereg
orron az ellenseg ellen naǵ kesalco-
-dasokat · es vy̋askodasokat theznec zent-
-sego̗s alhatatossagockal a kesertetnec
ídey̋en /· Mícoron megkesertetnec
Atte keuanasossagod vtan ne y̋ar'
de azokat megńomorohad · es megto̗r-
-y̋ed / ha ezt they̋endo̗d / tahat thees atte
zereto̗ddel eǵenben epeuel · es ecettel ítatol ·
es mínden embo̗ro̗knec íduesseget zom-
-y̋hozod kevanńad · es atte fey̋edelmednec
ay̋etatossaggalvalo engedelmessego̗t teeǵ
Míndo̗nnemú te ío mívelko̗detídet a
tekelleto̗s íozagoknac vegezetíre íǵeko̗z-
-zel tenno̗d · Es annac fo̗lo̗tte mínden
to̗rtenet zerent ray̋tad letelo̗ket · es zo-
-morusagos keserúsego̗ket az ístení ke-
-ǵelmessegre haǵǵad · es ezo̗n zerrel men-
-denekben olʼ zabadon tarčad maga-
-dat / míkeppen ammeg halando em-
-bo̗r v́ halalanac ídey̋en míndenecto̗l
elzakad · Es atte lelko̗dnec ńugodalmat

{112}
íduessego̗s zabadsagat az en olda-
-lamnac sebeben tartozzal keresno̗d
Míkeppen a galamb a ko̗ zalnac
hasadekaban · es ly̋kaban v́ ńugodalmas
lakodalmat keresí · Mert íth e helo̗n
míndencoron lelo̗d by̋no̗dnec naǵ
bo̗sego̗s bo̗čanatty̋at · es malaztnac tel-
-íes volthat · es ío̗uendo̗ben leuen mín-
-do̗n gonoz to̗rteneto̗ssegnec otalmath
Díscípulus · Zol a bo̗lčesegnec fy̋a
monduan Eǵ kíčínded edessego̗s
kerdest hozoc elo̗ atte kenzenvedeso̗dro̗l
y̋m erro̗l / hoǵ míert ílʼ reuídedo̗n · es
ky̋nńen ezt elhalgatod · es elmulod
hoǵ megnem mondod míkeppen
volt az ído̗ben atte tízto̗lendo̗ zúled
ańad a keǵo̗ssego̗s zíz maría atte
keserú ken zenvedesed ídey̋en / Mí-
-coron a kereztfa alath alloth / Mí-
-koron az v́ edo̗sseges zereto̗ eǵǵet-
-len eǵ fy̋at latta zemevel a naǵ
keserú kenba a kereztfara ha fel

{113}
fezítto̗ttekvala Sapíencía Zol az
ístení bo̗lčeseg / monduan / Ebbo̗l en to̗-
-len zabadsagod bekesegek / hoǵ menńel az
en zy̋lem ańamhoz zíz maríahoz · es ker-
-ǵedmeg v́no̗mmagat · es naǵ <l> edo̗sseggel
haly̋ad meg az v́ zay̋abol ezt ekíth te acarz
en to̗lem kerdeno̗d · Menńel azert kerǵed-
-meg v́teth ezo̗nkeppen Zol íth bodog
azzonnac ny̋lva kívalt díčeretí-
-ro̗l · es tízto̗ssegero̗l · es kezo̗netíro̗l · es
arrol / hoǵ mínemú keserúsego̗s
epesege volt az kereztfa alath allasa-
-koron / mícoron az v́ zent fíat nezte
zemeuel a keserú kenban
Alvala íesusnac kereztfay̋a alath
az v́ zent ańńa zíz maría az
tauaz ído̗ben · Míkoron a nap feel
kezdvala halnalny̋a a heǵnek
magassagara · es az v́ velagossa-
-ganac fenesseget bo̗seggel kezde
v́ttení a fo̗ldnec zy̋nere · Ime
ez ído̗ben mínden lelkes / es mín-

{114}
-den tero̗mto̗th allatoc meg eleueno̗dnec ·
-es megkezdnec vy̋ulnía · es meg índul-
-nía · kík attelí hídec elo̗th el rey̋to̗ztenek-
-vala Míndo̗n lelko̗s allatoc · es zar-
-ńalkodo madarac / hoǵ ky̋k akko̗lí-
-kíkakban · es míndo̗n eǵeb seteth lícak-
-ban · vermo̗kben el rey̋to̗ztenekvala ·
es naǵ vy̋w velagossagnac feno̗ssegere
mendenec ky̋kezdnec ío̗ní · es megvy̋ul-
-nía · es meg eleueno̗dní Es zy̋nek
kezdíc vígasagos o̗ro̗meth megmu-
-tatnía /· Mínth az egí madarac v́
hangos zauoknac zep eno̗kleseuel
Auaǵ embo̗rí nemzeth v́ kezenek tap-
-solasaual / Mínd veno̗k / mínd y̋ffy̋ac
a tauaz ído̗nec el ío̗there v́ruendo̗znek
es v́ruendeto̗s vígassagot mutathnac
eǵeto̗mben vígaduan · No azert ím-
-mar ńílvan ky̋ualth tíztasaggal
-valo zy̋uek · es tízta elmeuel ístent dí-
-čery̋oc · es zeresso̗k /· Veǵeto̗c ezo̗tekben
Mert neko̗nc es ezo̗n zerrel to̗r-
-teenth mastan Mícoron az zíz a

{115}
napfenben o̗lto̗zeek · es ammeńńey̋
keralne azzonnac meehe meńńeí
ǵy̋mo̗lčel megteleek · Valaztoth mí-
-keppen a felkelo̗ feno̗s nap ammú zí-
-vo̗nknec ǵo̗kerenec edo̗ssegeben az v́
emleko̗zety̋nek edessege be v́tlessek · es az
v́ edessego̗s íllatty̋anac ǵeńerúsege
edo̗sko̗dǵek ammú zy̋uo̗nkben · es
lelko̗ncben /· Mert az v́ zepsego̗s fe-
-nes velagossaga míndo̗n ko̗do̗s
homalʼossagtol ty̋zta /· Mert az ístení
fenes velagossaggal olʼ ígo̗n meg eko̗-
-sílt · es megfenesílt / hoǵ mínden zaraz
azy̋vsagot ammeńńeí malaztnac har-
-matty̋aual meg harmatoz · Ime a se-
-tetsego̗k eltauoztanac · es az vy̋ vela-
-gossag meg adatíc / Auaǵ feltamad
Es o̗ro̗meknec naǵ erdo̗mí neko̗nc
ǵútetík · es enneko̗m v́ naǵ volta ada-
-tík /· Azert teneko̗d oh mú remensego̗nc
es mú zy̋uo̗nknec vígasagos eruende-
-tí · Ime mú ǵarlosagos by̋nes embo̗-
-rec atte neko̗d kezeno̗ zonak han-

{116}
-gossagat neko̗d enekely̋o̗nk · es vele te-
-go̗d díčero̗nk · Im mí teneko̗d ko̗zo̗no̗nc
mú zíuo̗nknec buzgosagaual · es zemo̗nc-
-nek ko̗ń hullatasaual · es ammú lelko̗nc-
-nec ay̋etatos terde hay̋lasaual · teneko̗d
malaztnac ańńanac ay̋etatossaggal
kezo̗no̗nk / Mert ím ezt latty̋ok / hoǵ a
keǵes zy̋uek az orgona zonak hangos
zengesere meg vídulnac · es az zomoru-
-saggal megńomorodoth míndo̗n zy̋uek
a vígasagos hangossagara meg erven-
-do̗znec · Iǵen ezen zerrel en es mícoron
atte emleko̗zeto̗dnec edessegeben maga-
-math foglalom Az ístení edo̗ssegben el-
-borítozom · es az v́ buzgosagaual meg
ego̗do̗zo̗m / mícoron en kevankozom tego̗-
-deth díčerní /· Kít díčer mínd meń · es
fo̗ld · es mínd meńńeí tely̋es zep ero̗ssego̗s
íozagoc /· Mert mínden tero̗mto̗th alla-
-toknac íozagos volta atte íozagos
voltodnak meltosagahoz čak anneban
hasonlattatíc menth míntúl kísseb
číllagnac velagossaga a feno̗s napnac
v́ feneho̗z a mondhatatlan naǵ ve-
-lagossagahoz / Mert nam az ístení bo̗l-
-česeg az v́ malazty̋anac bo̗segeuel

{117}
tego̗det olʼ ígo̗n meg eko̗sy̋to̗th · Az v́
íozagos voltaual olʼ ígen meg be-
-vesíto̗th /· Vǵhoǵ / Az v́ megfoghatat-
-lan bo̗lčesege te belo̗led kí fenlettetnec ·
es atte belo̗led ky̋ v́tletík ístení íozag-
-nac fenesseges volta adatneek neko̗nc
Attol ínkab kevanatossagra · Mícoron
en ezt elmemben forgatom / hoǵ meeg
velag kezdetíto̗lfogvan valo bo̗lček
melʼ ígen tegedet díčertenec / haat een
elmemben megfoǵatkozom · es az en
okossagomtol megfoztatom Semmí
to̗b en lelko̗mnel az en testo̗mben meg-
nem marad /· Demaga míkoron es-
-meglen en magamban ennen ma-
-gamhoz theerek /· Ezo̗ket az en zíuemben
fotgatvan · es ezo̗ket monduan O íd-
-uezleǵ zízeknec keǵes veraga · Vala-
-mí az hoǵ mít mend kezdetto̗lfogvan
ny̋elue atte díčereto̗dre mondatoth
es thal meg írhatoth / zy̋w meg gon-
-dolhatoth / mínd ezo̗ket eǵben ǵútven
es eǵben íruan · es míkeppen nemes
vy̋ola veragbol ko̗to̗th keue /· Vgy̋an
mínd eǵben ko̗tven /· Zaz annezor
mendenec megsokasítvan · es ezer-

{118}
-zervalo ezer annezor veghetetlen va-
-lo sokassagra sokasítvan · Mínd ezo̗ket
zy̋nek ay̋etatossagaual mezí edo̗sseggel
Nemes veragoknac · es mínden edes
íllatoknac íllaty̋val bodogsagos zíz
maría en gy̋arlosagos by̋nes adom
atte mehednec tízto̗ssegere · dícheretíre · es
díčo̗segere mastan · es mínd o̗ro̗kko̗l
o̗ro̗cke · Mert mícoron en tego̗det te-
-kentlec azzońom zíz maría / tahat
a teczíc / hoǵ ha en a meńorzagoth ·
es az eget az v́ feńo̗s zep číllagíual
egben neznem · Es az lattatíc enne-
-ko̗m / hoǵ ha az paradíčomnac ǵe-
ńerúseges edes lakodalmaban la-
-koznam So̗th meeg annac fo̗lo̗tte
ennen magamat elfeley̋tem atte
naǵ meg velhetetlen dy̋chesegeden
el amulvan · Es naǵ es fel zoual čak
ezt kealthhatom O o̗ro̗k ístennek
kazdagsagos bewsegenec magassa-
-gos bo̗lčesegenec melseges tudo-
mańa / Melʼ ígen naǵ eruendezo̗
zy̋uel vígadoza /· Mícoron ez nemes
tero̗mto̗th allatoth ílʼ naǵ tekelle-

{119}
-to̗sseggel meg eko̗sey̋teed · es íde ez ve-
-lagnac ero̗mere zerzed · O zízlee zep
zemek / číllagozo fenesseggel čílla-
-gozuan O rosale píros ty̋ndeklo̗
zep orchak · O aran zy̋nnel fenlo̗
zeep saar hay̋ak · O meezí edesseggel
foly̋o /· Auaǵ edeslo̗ zeep ay̋akak · Isten
fy̋a ǵakorlatos čokolgatasaual
meg ísteneso̗ltek · Mert valamí am-
-mít en te benned laatoc nezek / mínde-
-nec az ístení bolčesegnec íozagaual
vannac te benned megtekelletven ·
es ekúsíltetven tíztesseges zerzessel · de
-maga nam ńílvan valo kíualth
edesseggel ez ǵarlosagos by̋neseknec
edesnec lattatnac atte aldot emleíd
kík emtetthec meńnek · es fo̗ldnec ke-
-ralʼat · O melʼ ígo̗n my̋ neko̗nc ǵar-
-losagos by̋nesecnec edesen íllatoz-
-nac / Mert v́ belo̗lo̗k ío̗ kí az o̗ro̗k
elet · es v́ belo̗lo̗c zarmazíc kí a naǵ
edo̗sseg / ky̋ meg vígazt mínden
korocat /· Azert az azzoníallat kí ílʼ
bízon · es vígassagos sentencíat erro̗l

{120}
kí monda naǵ fel zoual íduezí-
-tenkhez kay̋alta mondana · Auaǵ
monduan · Bodog a meeh kí te-
-go̗det víselt · es az emlo̗k kíket te
emttel O bodog emlettek az vr crístus
íesust /· Mert az íozagoknac tely̋es
bo̗segeuel mínd meń fo̗ld vígad
es edesseggel be telíc · es meg vy̋wl
Mert ette keth emlo̗d oly̋atan mínth
a lílíum ko̗zo̗t íaczodozo keeth kečke
ollochka / hoǵ kík íaczodoznak · es eltet-
-nec a lílíum ko̗zo̗t addíglan míglen
annap feńo̗s arńeka elmulíc Mert
az v́ gy̋mo̗lče míatta hasonlattat-
-nac ez keet emlo̗d a lílíum ko̗zo̗th
íaczodozo keth kechke ollochkahoz / Mert
y̋m ezt latty̋oc / hoǵ mennek · es fo̗ld-
-nec zerzo̗y̋e · es tero̗mto̗y̋e az egeth
Auaǵ meńńec nappal holdal · es a
fenes číllagockal meg eko̗síto̗tte · es
ez velagí elteto̗ allatokat / Auaǵ ez ve-

{121}
-lagnac zy̋net meg dízesy̋to̗tte nemes
elo̗ allatockal · es a eget eǵben zarńal-
-kodó madarakkal / Az líget erdo̗ket zep
zo̗ld leueleckel · Es ammezo̗ket · es a
reteket a mosolgo / auaǵ ǵenerko̗do̗
zep veragokkal /· Demaga íme mínd
ezo̗knec fo̗lo̗tte bodog zíz ańa maría
atte dragalatos zentsego̗s testo̗deth
meg eko̗síto̗tte · es meg dízo̗síto̗tte
keth nemes aldot feno̗s zentseges em-
-lo̗kkel · Ime ez keth aldot emlo̗y̋d · ezek
a keth nemes beuo̗lko̗do̗ oly̋afaak
olay̋faak / hoǵ kíkbo̗l kízarmaztat-
-nac a malaztanac edo̗sseghí ǵarlo
by̋neso̗knec íduessego̗kre Ezek az olay̋
zy̋no̗ zep keet gy̋mo̗lchezo̗ alma faak
kík az zentlelo̗cto̗l gy̋mo̗lčet tero̗m-
-tettenec Ezek kík tero̗mtíc kezeppette
a paradíčomnac a halaltalan gy̋-
-mo̗lčet / hoǵ kík kostoly̋ac / Auaǵ
ezíc /· Azok megnem halnac · Ezec
a keth íllatozo naranch almaak

{122}
es az zep zy̋nú nospoly̋ak · Ezek a
bízoń Salomonnac temploma ~
Ezeek az engad zo̗ley̋nek keet zeep
gerezdy̋ /· kít palantalanac a ǵeńe-
-rúsego̗s vírídaríom kertben · Ezek
kík ammeg zomorodot ǵarlosagos
by̋nes embernec edes vígasagot aad
es zomorusagot el y̋z · es eltauoztath
Mert e keet nemes emlo̗c íobbac
az íllatozo boroknal · Mert y̋me a<e>z
borban vaǵon testí by̋nnec índulasa
es ez fo̗ldí kevanatossagnac ǵenerú-
-sege · Ime e keet arań zy̋nú vy̋olakban
kedeeglen vaǵon ez velagnac tely̋es
mínden meg oltasa Es nemíkeppen
termezet felo̗t valo ammeńńeí / Auaǵ
lelkí edessegnec tely̋es tekelletes zeretetj
Meg esmerte az akkí kostolta · es aky̋
kostolta meg esmerte melʼ hertelen
hamar mínden ez velagí torkossag-
-nac ǵeńerúseghí elmulnac · es sem-
-míe leznec /· Mícoron atte malaztod-
-nac edes tey̋et kostolta / Mert atte

{123}
meńńeí malaztodnac naǵ íllattyatol
a merges keǵoc meg rettennec · es
elfutnac · es el nem zenvethhetíc enne
naǵ bekesegnec tíztasagat /· Tahat ac-
-koron beto̗lth zy̋uek kezdnec eruendo̗z-
-ní az esmeretlen ay̋andokkal betel-
-veen /· Az ńelẃ vezteg kezd halgatnía
es allekek ístenben kezd eruendo̗zní ~
Mert az zemek sírnakvala · es edes-
-seges ko̗ńveket hullatnacvala · es
az zaa nemes edesseges ístení íllattal
tartatíkvala · Es a gy̋akorlatos ístení
íǵekezetnec edessegeben elborulvan
kealtvala · monduan · Mert mín-
-den edes íllatozo allatoknal edesb
íllatu zíz maría atte emley̋d · O ke-
-ǵesseges zíz ańa maría · esedo̗zy̋el
atte nemzeto̗dert az ero̗k bo̗lčesegnel
Mert valamí ammíth vallaz / Auaǵ
neko̗d adatoth / míndenec attol van-
-nac akíto̗l mínden íozag zarmaz-
-tatíc · Demaga ha valamí lattatíc
edessegnec meerges az en lelko̗m

{124}
atte edesseges emley̋dnec malazty̋ahoz
futh / kík tely̋esek malaztnac edo̗ssegeuel
Bízodalmasban íarul atte malaztod-
-nac bo̗segehez / honnem mínth az o̗ro̗k
bo̗lčesegnec kemeń borahoz ky̋kth
lelek zerent az o̗ro̗k bo̗lčeseg arul ·
Mert bízonńal atte malaztodban
tekelletes edesseg erzetík /· Amoth kedeg-
-len erusseggel /· Auaǵ sauańosaggal
meg elegy̋tuen lattatíc · Mert bízońa-
-ban az o̗ro̗k bo̗lčeseg ammeg vígazta-
-lasban /· Ammeg feǵo̗ vezzo̗nec sana-
-ru voltat es elo̗ ńuty̋a · Ime keges ańa
maría ezedben veheto̗d menezer en-
-go̗met az o̗ bezedenec edo̗ssego̗s geńer
-ko̗do̗t naǵ edesseggel meg vígaz-
-talt /· Es legottan esmeg ez v́ naǵ
felsego̗s voltabol olʼ melʼ naǵ ke-
-men ero̗s bornak erey̋et en ream
v́tto̗tte naǵ felelmel ílletet /· De azzońom
maría atte emley̋dnec edes íllatj
Az az / te malaztodnac edes volta

{125}
tely̋es vígaztalasnac edessege / Mert
atte emlo̗íd /· Az az / te malaztodnac
bo̗sege zep títkon valo feǵelmet aad
Mert mícoron en v́tet az o̗ro̗k bo̗l-
-česego̗t / míkeppen a íeǵes v́ íeǵeset
zereteto̗st hozzay̋a o̗lelí hozzam acar-
-nam v́lelnem · legottan en az v́ naǵ
felseges ísten voltarol meg emleko̗-
-zo̗m · čak keńerǵheto̗k v́ nekí
míkeppen az en ero̗s boromnac · Es
míkoron en to̗le kerneek / mínt az
čech zopo ǵermek /· Tahat to̗led elta-
-zíttoth / mínt az ańa v́ chech zopo
ǵermeket / mícoron az chechto̗l elva-
-lazty̋a / fegelmnek kemenseget mu-
-tatvan /· Demaga te mí vaǵ azzońom
maría · bízońaba tethedto̗l fogua
talpadíglan nínčen te benned ke-
-serúsegnec valamí volta Sem ke-
-mensegnec valamí alatty̋a /· De
valamí mend ammí te benned
vaǵon / mend tíztasagos edesseg
Meg velhetetlen edessege vaǵon

{126}
Es míndo̗n edes íllatos allatoknac
edes · draga voltat felúl muly̋a
Mert míndeno̗stel fogva zeep · es
edes vaǵ te azzońom maría Sem-
-mínemú keserú · es kemeń orczad
nínčen teneko̗d azzońom maría
Mert atte orchadnac zy̋ne ígen
zeep · es keǵes / Te zood / auaǵ be-
zeded meez edessegenel edesb · es
íozagockal meg ekesílt · es mínden
malaztal tely̋es Mert te benned va-
-ǵon azzońom maría mínden elet-
-nec · es ígassagnac malazty̋a · Te
benned vaǵon mínden bízonsa-
-gos remensegnec íozaga /· de az erek
bo̗lčesegto̗l bor tey̋el eleǵ adatík
De te to̗led azzońom maría edes
meznek edessege kí v́tletíc tízta edes-
-seg · Demaga míchoda azzońom
maría atte edesseged · hoǵ mínden
by̋neseket atte keǵes ańay̋ kebe-
-ledben be uehz · es naǵ keduesen

{127}
edesseggel atte fíadat meg engeztelveen
zereteto̗st nekí ay̋andokozod · O ǵarlo-
-sagos vetkezo̗t by̋neseknec dragalatos
naǵ kenche Ime míkoron mí ǵar-
-losagos by̋nesec a felseges keralt
my̋ by̋no̗nknec míatta el veztenǵo̗c ·
es míkoron v́tet meghaborítanǵoc
mínd ammeńńeí anǵalokathees
meghaborítty̋oc · Mícoron mínnen
magongnac es nehezek · es íol tehetet-
-leno̗k vagy̋onc · Es valamenen va-
-ǵonc mínd nem tugǵoc míth
kely̋en tenno̗nc / čak azt kel ne-
-ko̗nc by̋neseknec tenno̗nc hoǵ mīd
lelkí · es testí zo̗mo̗nket hozzad feel
-emely̋o̗c · es tanachot to̗led kerdǵo̗nc
es segedelmet te to̗led kery̋o̗nc · O
en zíuemnek eǵǵetlen eǵ víga-
-saga · es remensege · es en eleto̗m-
-nec v́ro̗me /· Te tudod menezer
zy̋uemnek megzakadasaual
lelko̗mnec keserúsegeuel · es ke-

{128}
-serú keńves orchaual / míkoron en
ístenemet meghaborítottam · es
magamat karhozatnac fy̋anac
aley̋tottam ellensegy̋mmel mínden
felo̗l megvoltam kerńekezven · Az en
zemey̋met keǵesseges ańa fel emel-
-tem · es atte segedsegeddel bodog zíz
maría mínden vezedemto̗l megza-
-badultam · No azert nekík erúly̋e-
-nec az o̗ artatlansagokert /· Eǵebec
kedeg vígaǵǵanac az v́ erdo̗mo̗k-
-nec soksagos voltaert /· Eǵebec kedeg-
-len legottan ervenǵenec az ístení ír-
-galmassagert O azzońom zíz maría
te vaǵ en edes ańam / te vaǵ en
remensego̗m · es te vaǵ en eleto̗m-
-nec mínden vígasaga · Míkoron
en míndenesto̗lfogvan ístenro̗l · es
en magamrol kezdec ketelko̗dnem
Te benned vetuen gondolatomat
es te rolad meg emleko̗zven / olʼ-
-melʼ a naǵ magas melsegnek

{129}
setetsegebo̗l vy̋w velagossagra kí
ío̗uen meg eeled · es eruendez / Mert
te vaǵ azzońom en díčo̗sego̗m / te
vaǵ en íduessegem / tízto̗ssego̗m · es en
eleto̗m deMaga honnet vaǵon ez enne-
-ko̗m O en remensego̗m / hoǵ ky̋
čodalatos enneko̗m / Mert teneko̗d
naǵ sok zereto̗ fíay̋d vannac / kíket
v́no̗n artatlansagoc íduezíthhet-
-nec · hoǵ kíket ko̗uetíc v́ ío mí-
-velko̗detíknec íozagí / hoǵ kík mel-
-tan mondhatty̋ak ezt az ígaz em-
-berrel eǵeto̗mben Soha en zíuem
ennen eleto̗mben engemet meg-
-nem fogot · es megnem foǵoth
Oh en zy̋uemnec keserúsego̗s
buzgosaga · O edesseges keǵes ańa
O míneko̗nc keǵes ańank · Oh
ńílva kíualt zeretettel zereto̗ ke-
-ǵes ańanc neko̗nc by̋no̗seknec ~
Te azt íol tudod / hoǵ mínden en
eleto̗m tíztasagnac ellensege · es

{130}
megfogasa ellene mondasa · Ime the-
-kench atte beteg koor ǵarlo fy̋adra
Mert nem vaǵoc melto en te
fy̋adnac híuattatnom · De teǵ čak
vǵan en velem mínt az mento̗l
kísseb eǵǵíc beteg · es vetko̗zo̗t fy̋adrol
emlekezzelmeg keǵes ańa · hoǵ
az ańac az v́ beteg koor fy̋okat
melʼ edesdeden zoctac tapogatní · es
melʼ zorgalmatoson velo̗k bannac
es melʼ edesdeden mínden gongy̋ocat
víselíc /· Azert Ime en zegeń aruay̋a ma-
-rattam · Nam az aruac te read marad-
-nac · Es az aruaknac te vaǵ ańńoc
es segedelmo̗c · Ime en keǵes edes ań-
-am atte beteg fy̋adnac ennekem · Ime
az en sebey̋m te neko̗d ńílvan van-
-nac · No azert keǵes ańa latogassad-
-meg atte betegídet / tamazzadfel atte
halattay̋dat · es a keserúsegben meg-
ńomorultaknac aǵ megvígaztalast
No azert a keǵesen · es ígazan eltenec
íaruly̋anac az ístení bo̗lčesegnec ve-

{131}
-lagossagara · Iay̋ ennekem ǵarlo-
-sagos by̋no̗snec ko̗ńhullatasban
míndenesto̗l elborulvan en keǵes
ańam · Im en futoc atte segedelmed-
-nec otalma ala /· Mert en mezíte-
-len · es zeǵen nem mero̗k a naǵ
mondhatatlan fenessegnec zy̋ne
eley̋be menno̗m /· De te hozzad futoc
en keǵes ańam · te vaǵ en remense-
-go̗m · te vaǵ en otalmam / kíben
az en íduessego̗mnec vegezetít
veto̗ttem / hoǵ ez tauolʼ leǵen · De
meglen ammeg haragut bíro enge-
-met te zolgadat karhoztatní acar-
-na · es atte keǵes kezed altal thezí
Ha kedeglen az v́ malaztty̋aba meg
akarand tartanía /· haat azthes te
erdemed míat neko̗m meltoltaty̋a ·
En kedeg te to̗led sem elto̗mbe sem
holtomban / sem kazdagsagomba
sem zegeńsego̗mben · Sem beke-
-sego̗mben / sem haborusagomban

{132}
soha te to̗led el nem akarok zakad-
-nom So̗th annac fo̗lo̗tte hoǵ ezth
ísten ne aǵǵa / ha en tudatlan bo-
-dogsagomnac míatta / ha en íste-
-nemro̗l el nem feledkezneem · Te ro-
-lad soha el nem feledko̗zo̗m · Tegedet
soha el nem hallac / Mert atte emleke-
-zeto̗d az en zamban mínden meez zy̋n-
-nel edesb · es mínden edessegnec fo̗lo̗tte
edessego̗sb enneko̗m · Az en orczam te
benned meg vídul / zy̋uem meg o̗rvend
Es míndo̗n o̗ro̗mem te benned meg vy̋ul
Es annac fo̗lo̗tte íollehet meltatlan
lo̗ttem leǵec / demaga menezer enge-
-met atte vígaztalasodnac edessegeuel
meg elegítto̗ttel Tennen magad íg-
-íol tudod keǵes ańa / hoǵ mínemú
íokat ídvessego̗mre valokat enne-
-ko̗m attal · No azert mízozolonc · es
mí remensego̗nc kelʼfel keǵes ańa
es írgalmas · es atte írgalmas ze-
-meídet fordohad míhozy̋ank · es
eǵǵetlen eǵ fy̋adat engeztely̋edmeg

{133}
kít mí naǵ sokzor megsertetto̗nc
es meghaborítottonc mú vetko̗ze-
-to̗nknec míatta · Nam te a by̋nesek-
-nec zozoloy̋a /· Azert íarolʼ ko̗zelb atte
zent fíadhoz · es ńery̋ed by̋no̗nknec
bočanatty̋at kero̗nc azon atte aldot
zent fy̋adtol · Mert nínčen semmí
olʼ hoǵ to̗led megtagadhasson atte
aldot keǵes zereto̗ fíad · O erek aty̋a-
-nac bo̗lčesege Ime mastan en az en
segedelmemre · es eertem esedezesre
te elo̗dben vízem atte keǵes ańadat
az edesseges zíz maríat · Azert v́tet
en te elo̗dben allatom · es en ma-
-gam atte zy̋ned elo̗th az o̗ hata-
-mege rey̋tezo̗m · Az en zemey̋met
atte díčo̗seges orczad elo̗t felnem
mereznem · Auaǵ merezko̗d-
-nem emelno̗m /· Azert keva-
-nom azt hoǵ atte zílednec
zaua altal halgasmeg engemet
Es kerlek azon hoǵ tízto̗ly̋ed

{134}
es halgassadmeg v́tet / Mínemú
tízto̗sseg adnay̋a hoǵ íly̋en keǵes
ańadat semmível elo̗led tízteletlen-
-seggel el úzned ha ezerzer eǵna-
-pon elo̗dben esnekees · Azert kerlec
azon vr ísten halgasmeg halgas-
-meg engemet atte zent ístensego̗d-
-nec ío voltaert · es atte zereto̗ zíled-
-nec ńílvan kíualt tízto̗ssegeíert
Mert míkeppen a vac v́ vranak
Auaǵ atty̋anac vezerlessel vítetí ma-
-gat · ezenzerrel ím en atte edes zíledet
te elo̗dben hozom en zoom zolnía · es
en segedelmemre / hoǵ ammít en
nem erdo̗mleneec / atte erdemednec
Auaǵ az v́ erdemenec naǵsagos ío-
volta to̗lčebee · No azert mastan o
erek aty̋anac tíztasagos bo̗lčesege
veǵed ezo̗dben · es lassad tekenčed
atte dy̋cheseges zy̋ledet ańadath
Nezy̋ed tekenčed atte zereto̗

{135}
zílednec v́ edesseges zemeít te elo̗tted
mú ero̗tto̗nc by̋nesekert esedezven
Melʼ zemekkel melʼ ígen edesden
neez vala tego̗det · lassad az v́ rosaí
zep orczay̋at / melʼ rosaí zínnel
tíndeklo̗ zep orchay̋at ańay̋ zere-
-tettel atte orchadhoz zorítty̋avala
Tegedet edesden čokolgatvan · Oh
annac felo̗tte lassad · es tekenčed
az v́ ańaí bodogsagos ay̋akat · kíuel
Auaǵ kíkkel atte ístení zaadat · es atte
aldot ístení feenlo̗ zemey̋det · es mínden
eǵeb te tagy̋dat gy̋akorlatos čokolga-
-tasokcal čokolgatty̋auala Es legottan
esmeglen edesseges zay̋aual · es zauaual
tegedet vígaztalvala O fo̗ldnec men-
-nec vra íesus · Lassad · es tekenčed az
v́ aldot kezeít kíuel neko̗d zol-
-galt ǵermo̗k korodban O aldot íesus
lassad · es tekenčed atte zy̋lednec zy̋z
maríanac v́ emlo̗y̋et kíkbo̗l emted
v́ zíz ańay̋ tey̋et O keǵesseges edes
íesus · Ime ez nem melto / hoǵ ezeket

{136}
te latvan · es mínd ezo̗ket nezven
ílʼ keǵes ańanac enne zamtalan
zolgalatty̋at / farratsagat / hoǵ kí
tegedet fo̗ldnec meńńec vrat zílte
emlette · es fel neuelte Mínd ezo̗krel
meg emleko̗zven · nem melto
hoǵ v́tet elo̗led semmível el
bočassad /· Kerlec azon vram íesus
hoǵ emleko̗zzelmeg atte zízeseges
ańadnac mínden zolgalatírol
hoǵ kíket v́ to̗le vo̗tteel tekenčed
ǵermo̗c korodban / mícoron the
kíchínded ǵermek corodban az v́
ańay̋ keǵes kebeleben tegedet
tarth neuel vala · Nezuen atte
keet ko̗lenlo̗ kísded zep zemeídet
Tegedet v́lelgetvala · es čokolgat-
-vala Es mícoron mosoly̋ulz vala
te keǵes zílednec legottan az v́
keǵes kary̋aual tego̗deth hozzay̋a
zorítvala · es tegedet čokolgatva-
-la · es teveled edesko̗dícvala / Mert

{137}
mínden zízek ko̗zo̗th v́tet ańadda
valaztottad vala · es míndeneknec
fo̗lo̗tte v́tet zereto̗dvala /· Azert v́ es
míndeneknec fo̗lo̗tte tego̗d zeret vala
es te veled edesko̗dícvala · kerlec azon
vram íesus emleko̗zzelmeg atte zí-
-lednec mínden keserúsegero̗l · es epe-
-segero̗l / kíket a kereztfa alat alvan
v́ keǵes ańay̋ zíueben naǵ buzgosa-
-gos keserúseggel zenvede te ero̗tted
Mert bízonńal alvala íesusnac ke-
-reztfay̋a alat az v́ ańńa maría zy̋-
-ve megzakaduan Oh melʼ keserú-
-sego̗s íge ez leǵen · es melʼ keserúseges
hallasoc ezo̗k leǵenec Oh mert az en
zíuemnec ay̋etatossaga · es melʼ naǵ
buzgosagos keserúsegre engo̗met
remít hoǵ ílʼ keǵes íduezy̋to̗ · es te-
-ro̗mto̗ ístennec v́ keǵes ańńa zí-
-ve zakadua aly̋on meg kesero̗duen
a kereztfa alat / Mert níha mí
kík valanc setet homalʼnac arńe-

{138}
-kaual be borulvan Ime ímmar mastan
az o̗ segedelmeuel /· Az az Crístus íesus
ísten fíanac ańńa segedsegeuel az naǵ
zeep tízta velagossagra hazottak <.> nac
Azert vǵ íllíc · es melto <ílʼ> ílʼ naǵ ke-
-ǵes megkesero̗do̗t anaual a kereztfa<t>
alath míneko̗nc · es zy̋vo̗nknec buzgo-
-sagos keserúsegeuel sírnonc · es keser-
-geno̗nc vele eǵeto̗mben / Melʼ kesero̗se-
-go̗ket zenvebe o̗ zy̋veben az o̗ zent fía
nac halala ídey̋en / hoǵ kíknec míat-
-ta ez gy̋arlosagos by̋nesec zo̗netlen
meg vígaztaltatnanac · es vígaztala
-sokat veeznec · Azert melto · es íagassagos
hoǵ my̋es ez meg kesero̗det ańaual
zíz maríaual eǵeto̗mben vele kesereg-
-ǵo̗nc /· Demaga íollehet melto volna
hoǵ mínd vele eǵeto̗mben kellene ke-
-sero̗gno̗nc my̋ azt nem tehety̋ek / hat
čak az v́ keserúsegenec emleko̗zetíth
ammú zíuo̗ncben behozuan / Vǵhoǵ
čak ammú zíuo̗nknec hy̋wseggel va-
-lo buzgo ay̋etatossagat v́ hozy̋ay̋a ín-

{139}
-dítty̋o̗k · Ez ílʼ keǵes ańanac v́ síral-
-manac · es keserúsegenec naǵvoltaat
mí ǵarlosagos goromba elmey̋nc-
-kel megnem velhetty̋o̗k · es megnem
gondolhatty̋oc /· Demaga ńílua kíualt
keserúsego̗cbo̗l · es nemínemú hozy̋a
hasonlatos gondolatocbol velheto̗nk
čak hozzay̋a /· Azert kerdgy̋e meg tulay̋-
-don o̗nno̗n magat mínden naǵ
zereto̗ / hoǵ ha az v́ zereto̗y̋et a kíth
ńílva kíualt naǵ zeretettel zeretne
latnay̋a naǵ zerny̋w halaka adat
-van · es zertelen zerny̋w halallal
meg o̗lní v́tet / gondoly̋ameg azt
hoǵ mene keserúseges banatj v́ne-
-kí ebbo̗l to̗rtennec · es adatnac · es mí-
-nemú naǵ buzgosagos keserúseg
melʼ hertelen az v́ zíueben v́tletnek
Iollehet hoǵ a kít ígo̗n naǵon nem
zeretne awal v́es keuesebbet gondol-
-na · es keueseb keserúsego̗t erzene
v́ benne / Azert keǵes lelo̗k forgassa
chak ezo̗ket v́ zíueben · es elmeíebe
Es mínd ezekbo̗l ky̋ńńen híhetendo̗

{140}
lezen mínemú keserúseghí valanac
az zíz ańa maríanac v́ zy̋ueben · Es
v́nnen maga mondhatty̋a meg / melʼ
naǵ keserúsege lo̗tleǵen az o̗edo̗sseges
zy̋lo̗tten /· kít míndennec fo̗lo̗tte zeret
vala / Azon míndennec fo̗lo̗tte naǵob
keserúsege vala / Míkeppen latty̋avala
naǵ zerńú halallal v́tet meg v́lní
O keǵes ańa maría No azert monǵad-
-meg neko̗nc mínemú keserúsegíd
valanac neked atte zíuedben acco-
-ron mícoron allazvala atte mehed-
-nec gy̋melchenec az aldot íesusnac
kereztfay̋a alath zy̋ued zakaduan ~
Ez zerrel a kereztfan fy̋gue v́tet nezo̗d
-vala Bízońaban okossag ees ezt aǵǵa
Bízonsag ees ezt mutaty̋a · es az zerelm-
-nec naǵvoltaes azt bízoníttʼa · hoǵ
<n> íǵen naǵ keserúsego̗dvala mert
ate edes zílo̗ttedet ígen naǵon ze-
-reto̗d vala · Azert azon ígen naǵ
keserúsego̗dvala · O čak atte zere-
-to̗ fy̋adnac kenvallasanac čak
ammeg emleko̗zetínec keserúse-

{141}
-ge naǵ sokay̋etatosokat el amíth · es
elmetelenne tezen · Tahat meǵǵec ílʼ naǵ
kegessego̗s ańa / hoǵ kí fo̗ldnec mēnec
vrat teremtey̋et zy̋vlte ez velagnac meg
-valtoy̋at keserú kenzenvedeseuel / ha
ennek čak emleko̗zetj melʼ ígen buzgo-
-saggal egettetíc by̋neseknec v́ zy̋uekben
Tahat oh keǵes ańa bodog zíz maría
atte <z> ańay̋ zíuedben meg gery̋eduen
kesergezvala atte aldot zent fy̋adnac
halalan / Mert azt íol tudgy̋oc hoǵ me-
neuel kí az v́ zereto̗y̋et ínkab na-
-ǵobban · es buzgosagosban zeretj · es me-
-neuel valakí a zereto̗y̋e elo̗t tízteleto̗sb
es keduesb /· Az anneual to̗le elzakada-
-sa · es elvalasa lezen nekí keserúsego̗sb
es síralmasb /· Demaga bízonńal · es
mínden kethsegnekíl en azt hy̋zem
hoǵ atte zereto̗ zy̋lo̗ttednec v́ keǵesse-
ges ńay̋as volta · es veled ńay̋ascoda-
-sa · es edo̗sko̗dese te neko̗d olʼ edes · es olʼ
kedues · es olʼ ńay̋as vala / hoǵ míndo̗n
halando embero̗knek elmey̋et okossa-
-gat felúl muly̋a · es semmínemú em-

{142}
-ber megnem foghatty̋a · No azert v́n-
-no̗mmaga az edes ańa maría mon-
-ǵa meg míneko̗nc azt / hoǵ mícoron
az v́ zereto̗ zy̋lo̗tthet latha enne naǵ
keserú kenban / hoǵ ha azon nekí
v́reme vígasaga volt / auaǵ keserúse-
-ge · No azert ío̗y̋en mastan mú kezínc-
-ben · es v́no̗mmaga monǵameg mí-
-neko̗nc az v́ keserúseget · Es ím ezo̗n
zerrel felely̋o̗n neko̗nk v́nnen eleuen
nelveuel · Iollehet leǵen teste zerent meń-
-orzagba · Demaga lelo̗kben leǵen íth
múvelo̗nc Es ímezt monǵa míneko̗nc
Akkí engemet v́ alazatos leańat v́
malaztty̋anac míatta valaztot vala
āńaua / Vgy̋an azon az en zíuemeth
v́ buzgosagos zerelmeuel hozzay̋a
Zoríttotta vala · Vǵhoǵ / soha eǵebo̗th
hanem čak v́ rola · es v́ benne az en
lelko̗m vehetne naǵ keserúsego̗t / Mert
nam v́ benne en mendeneket bíroc-
-vala · Es az v́ zeretete enneko̗m vala
mínd ez zelo̗s velagnac bírodalma ·

{143}
Mert az en lelko̗m othvala holoth
az en íezosom vala · Es ínkab v́ ben-
-ne honnem en bennem elo̗cvala
Ember fíay̋nac zepseget az edes zúlo̗t-
-temeth míkoron laatom / es nezo̗m-
-vala Tahat az en zy̋uemnec edo̗sse-
-ges vígasaga vala · es az v́ ístensegen
gondolcoduan az en lelko̗m edesko̗díc
es ǵenerko̗dícvala · Es čak v́ rola
-vala neko̗m gondolatom · es az v́
rola valo gondolatom advala neko̗m
naǵ v́remet · Es az v́ rola valo zola-
-som vala neko̗m čak naǵ vígasa-
-gom / Auaǵ vígaztalasom Es az v́
zay̋anac bezedí hallasom vala ne-
-ko̗m edesseges vígaztalasnak hangos-
-saga v́ rola en zy̋vemnec tízta tí-
-ko̗re · es az en zemey̋mnec velaga ~
Mend meńńeí íozagoknac geńe-
-rúsege · es fo̗ldy̋eknec es kevanatos
volta /· Vala enneko̗m az v́ vele va-
-lo ńay̋askodasomnac edessege · Azert
mícoron az en eǵǵetlen eǵ zy̋lo̗ttemet
· es az en zíuemnec dragalathos

{144}
kenčeet · es ez en zememnek velagat
zemey̋m fel emelven lattam volna
Ez zerrel a toluay̋ok ko̗zo̗t vtalato-
-son a kereztfara felfezítven · es az
halalnak keserúsegeben megkese-
ro̗duen · Oh kí keserúsego̗s elsenvet-
hetetlen lathas · es neezes vala az en-
-neko̗m · Oh melʼ síralmas keserú latas
vala ez /· Az en lelko̗m en bennem ke-
-serúseggel megfo̗th vala / Es az en
ańay̋ zíuem meghasadothvala · es
míndo̗n tetemem ízro̗l ízre elzaka-
-dozotvala Mínden ero̗m eltauo-
-zotvala · Es az en elmeem to̗lem elvalt-
-vala · Es a naǵ keserúseg olʼ ígen
meg ńomory̋totvala / hoǵ az en
ko̗ńves zemey̋met fel emelem · es
laatam az en zepsego̗s zereto̗ zílo̗t-
-temeth · es semmínemú keserúsege-
-ben · es keńńaban nekí nem segeth-
-hetheek · es nem zolgalhatheec · Es
hattra tekentheek · es latam hoǵ
y̋me naǵmondhatatlan keserú-

{145}
-seggel azokat kík az en dragalatos
kenčemet elragattakvala · es ílʼ naǵ
keǵo̗tlenúl kenzakvala · Oh kí naǵ
keserúseggel az en lelko̗m tahat en
bennem kesero̗gvala · Oh melʼ naǵ
zy̋uem zakadua valec · y̋me zíuem-
-to̗l el zakattam / Mert az en zereto̗ zí-
-lo̗ttem zy̋uemet to̗lem elvo̗ttevala
Es vele egbe felfezy̋tue tartty̋avala
A naǵ soc kay̋altastol ohay̋tastol · sírastol
fohazkodastol zoom en to̗lem elveteto̗t-
-vala · es be rekedo̗tvala /· Vǵhoǵ / čak
aleeg zolhatocvala · Es a naǵ epe-
-segben megfogatkozam · es a naǵ
keserúsegben affo̗ldre le eseem ~
Es y̋me keuescenne elmem
hozy̋am ío̗ue · es lelko̗m en bennem
meg eleueno̗deek · es zy̋uem meg-
zakaduan / az en lelko̗mben íly̋e-
-ten · es ezo̗khez hasonlatos zookat
čak ohay̋tuan fohazkodhatom va-
-la / Mert zommal nem zolhatokva-
-la /· Ez zerrel fohazkodvan · Oh en

{146}
zíuemnek · es lelko̗mnec eǵǵetlen eǵ
vígasaga · es zemo̗mnec velaga · Níha
tego̗det latlacvala en zy̋uemnek · es
lelko̗mnec v́remeuel · es vígasagaual
Ime mastan latlac naǵ keserúseggel
es síralmal Iay̋ íay̋ enneko̗m meg
kesero̗do̗t ańanac / ky̋ naǵ keserú ken-
-ban fígven mastan tegedet latlac · es
neezlek O eǵǵetlen eǵ zy̋uen lelko̗m
O en eleto̗mnec eǵ vígasaga / Kerlec
azon zereto̗ zúlo̗ttem veddel veled atte
keserues ańadat víǵ el veled zereto̗
zúlo̗ttem /· Ne haǵ el engo̗met te ke-
-serues ańadat / Mert ígo̗n kevan-
-nam veled meg holtom / mert to-
-uabba nalad nekíl nem elheto̗k ~
Kerlek azon zereto̗ zúlo̗ttem en edes
íezosom ne haǵǵel engo̗met keser-
-ves ańadat · De víǵel engemeth
veled · O zereto̗ zúlo̗ttem íesus /· kí
volna az hoǵ kí azt adnay̋a enne-
-ko̗m / hoǵ halhatnec meg en te<ve>-

{147}
eletted · Oh megmondhatatlan keserú-
-sego̗s síralm · es veeǵ az v́ ańńanac
v́ zúlo̗tteto̗l aruay̋a elmaradasa az
v́ fy̋atol elzakadasa · Iay̋ íme megní-
-tam zemey̋met · es laatam az en zereto̗
zúlo̗ttemet a íesust /· kíben mínden en
eleto̗m · es íduessego̗m vala · Mícoron
kedeglen en keserúsego̗s zúlo̗ ańa val-
-van íly̋en keserúsego̗s zookat mon-
-danec · Ime az en zúlo̗ttem fíam olʼmelʼ
az v́ keserúsegero̗l elfeletko̗zuen · Ime
engemet v́ megkesero̗do̗t ańńat
ígaz az v́ halalanak ídey̋en edesdedo̗n
consolalvala · es vígaztal vala · Mert
mícoron lelke o̗ zent testeto̗l elzakad-
-vala / engo̗met keserues ańat az v́
zereto̗ tanítvańanac íanosnac
ańay̋vl · es v́tet ay̋anla enneko̗m
fy̋wl /· Míkoron kedeglen az en zereto̗
zúlo̗ttemnec en zauat hallottam
volna / tahat az en ańay̋ megkese-
-ro̗do̗t zíuem megzakada · es mínden

{148}
keserúsego̗m megvy̋wla · Es íme az
en ańay̋ keserú zíuemet elo̗s to̗rnek
keserúsege altal y̋ara Fel emelem az
en kezey̋met · es kevanomvala zíuem
zakadasaual / hoǵ ha íllethetnem
az en zereto̗ zúlo̗ttemnec / auaǵ čak
čak az v́ zent testeet a kereztfan
Auaǵ čak hoǵ ez zerrel az v́ keń-
-ńanac keserúsegeben tehetnec
nekí kúnúsego̗t · es zolgalatoth
Míkoron kedeglen eǵebet semmít
magamnac nem teheto̗kvala az
en zereto̗ zy̋lo̗ttemnec aldot zenth
veret naǵ buzgosagos sírassal čokol-
-gatom vala /· Kí mínden kílo̗mb kí-
-lo̗mb v́ sebey̋bo̗l naǵ buzgosagost
mínd affo̗ldíglen ala folʼ vala / mīd
addíglen my̋g az en anay̋ ko̗ńves
orcham a kereztfan meg v́letek
az aldot zereto̗ zy̋lo̗ttem fy̋amnak
zent vereuel befagy̋otvala O ha
ackoron a síralmas · es keserú-

{149}
-sego̗s horaban laattal volna en-
-gemet megkesero̗do̗t ańat · Az ań-
-ńat lattad volna az v́ fy̋an kesero̗g-
-ven · es az fy̋at o̗ ańńaual eǵeto̗m-
-ben bankoduan · es keserúgven Mí-
-koron az ańa v́ keserusegeben ke-
-vanńavala zent fíaert megholtat
Ez a fy̋w az v́ aruay̋a maradando
ańńat v́ keserúsego̗s keńńaban zy̋-
-ve zakaduan consolaly̋avala · es keńer-
-getí vígaztaly̋avala O ha ackoron
oth lo̗ttel volna / ezo̗ket nem halgat
-hattad · es nem neezhettedvolna · az
ańat fy̋an megkesero̗duen · Es az fy̋at
az ańńan esmeg azon zerrel meg
kesero̗duen · Holot az ańa kevań-
-ńavala o̗ zent fy̋aert megholtat
Es a fy̋v az ańńanac keserúsegen
megkesero̗duen naǵ edo̗sdeden ke-
-ńergetíuala az v́ zúlo̗y̋et · es lelkí
vígaztalassal consolaly̋avala v́tet
Azert ha az ído̗ben oth lo̗ttelvolna

{150}
nem neezhettedvolna /· Auaǵ ha lat-
-tadvolna sem halgadhattadvolna ez
naǵ keserúsego̗t /· Azert íme ennec
vtanna mícoron en zent fy̋amnac
zent lelke to̗le eltauozotvolna · es mí-
coron ímmar a kereztfarol az o̗ zent
testeeth le venney̋ek O melʼ keserú
sírasockal az v́ zent testeeth čokol-
-gatomvala · es melʼ keserú ko̗ń hul-
-lasockal a kereztfarol ala fy̋ggo̗ v́
zent kary̋aít az en ńakamhoz zorít-
-tomvala · Es az en zereto̗ zy̋lo̗ttem fí-
-amnak v́ megholt zent testeet az en
ańay̋ kebelemben · es v́lemben zorítom-
-vala · es az anay̋ zeretettel v́tet hozzam
v́lelo̗mvala Ohay̋toc · es sírokvala · es
keserú ko̗ń hullatasom az en megholt
fíamnac orchay̋at mosomvala ~
Es az v́ veres sebeít mosomvala
en zemey̋mnec keserú ko̗ń hulla-
-tasaual · Oh naǵ čoda íme az en
zy̋uemnek eeletet · es az en zemem
-nec velagat nezo̗mvala · es íme

{151}
megholt vala Ime neezek · es teken-
-tho̗o̗cvala ketfelee · esmeg nezo̗m-
vala v́tet · Ime sem zozat / sem erze-
-ko̗nsek nemvala v́ benne / Zolok-
-vala nekí /· Ohay̋tokvala zy̋uem za-
-kaduan · es sírokvala Ime elo̗ttem
alnakvala / kík az en dragalatos
kenčomet · es az en zereto̗ zy̋lo̗tte-
-met zent fy̋amnac v́ megholt
zent testhet en to̗lem elvezíkvala
es el acary̋akvala temetní · Oh
tahat ohay̋toc · es sírokvala · es naǵ
zoual íay̋gatokvala · Oh az en zy̋-
-vem retto̗g · es meghasadvala / Mí-
-coron latom vala hoǵ az en zereto̗
zúlo̗ttem fíamnac v́ megholt zent
testeet kít en ańay̋ kebelemben zo-
-ríttottam vala to̗lem el akary̋ac-
-vala venní Es Ime az en ko̗ńues
orchamat zorítom vala az v́ or-
-chay̋ahoz /· es gy̋akorlatosom az v́
orchay̋at zoríttomvala az en

{152}
kezem ko̗zze Olʼ melʼ keserueso̗n nee-
-zo̗m vala /· Olʼ melʼ keserú sírasth
ohay̋tast · es fohazkodasokat tezo̗cva-
-la · es melʼ naǵ keserúseggel tahat
valek betelven / Mert íme nemvala
olʼ ember hoǵ kí engemet megkesero̗-
-do̗t ańat laathvala · es velem eǵeto̗m-
-ben nem kesero̗gvala · Es hozzam
kepo̗st nem sy̋rvala · Es y̋me mícoron
az en zereto̗ zúlo̗ttemet eltemettec-
-volna · Oh melʼ keserú sírassal to̗le
elvalam · es melʼ naǵ keserúseggel
engo̗met haza vy̋nec · Demaga oz-
-tan az v́ feltamadasanak ídey̋en
míkoron laatam a naǵ dy̋čo̗seg-
-gbe tely̋esseggelvalo megvígazta-
-last · es megconsolalast vo̗o̗k · Mert
ackoron valo keserúsego̗mnek ba-
-naty̋a fordula lelkí vígasagom-
-nac v́remere · Ime eddeglen az zíz
maríanac v́nno̗n zaua · es
o̗ mondasa · No azert mí kík

{153}
ezt halʼoc síras nekíl nem túrhet-
-ío̗k · es nem halgathhatty̋ok · Azert
zoolʼ tennen ńelveddel zíz any̋a
maría / mert ammú keserúsego̗nc-
-nek buzgosaga kezo̗rít vele eǵben
kesero̗gno̗nk Es enne zamtalan
ko̗ń hullatasnac bewsege ky̋kben
O keǵessego̗s zíz any̋a maría te
veled kesergo̗nc zy̋uo̗nk zakatta-
-val /· Oh ky̋ ígo̗n megkemenult zy̋w
az hoǵ ky̋ zy̋ue zakaduan te vele eǵben
nem kesero̗g · Oh ky̋ ígo̗n gonozul
megzarradot · es azoth zo̗mek azoc
ky̋k latnac tego̗det sy̋rasodba ·/ ve-
-led eǵeto̗mben nem sírnak · es ko̗ń-
-veth nem hullatnac /· Auaǵ nem
hullathhatnac · Oh ky̋ ígo̗n meg hí-
-degúlt zy̋w akkí ezekbo̗l nem ohay̋t
es nem fohazkodíc O keǵo̗s any̋a
maría hasadna meg veled egy̋e-
-to̗mben az en zy̋vem · es mínden
tetemem veled eǵben kesergene
Oh aldot zent kezek karok / hoǵ

{154}
kícben ńugoth az en zereto̗m · es latom
ńugodní aldot íesust O rosa zínnel
ty̋ndo̗klo̗ ańaí píros zeep orchaak
O keǵes zíznek ańaí edes kebele
holot en testí zememmel latom la-
-tom az en keǵes vramat · es keralʼo-
-mat a naǵ keserú kenban megfar-
-raduan ńugodní · Oh nemes ara-
-ny̋as ńugodalm / míndo̗n keralí
zeko̗knec felo̗tte valaztoth mínd ez
horaíglan zepplo̗telen tíztasagba
megtartoth / hoǵ víselye eletnec · es
fo̗ldnec mennec zerzo̗y̋et eletto̗l
elzakaduan · Demaga mít mon-
-gy̋ak Ime ímmar keǵo̗ssego̗s
any̋a mastan en the elo̗tted
zy̋ven zakaduan ko̗ń <..> keserú
hullatvan hańot homloc affo̗ld-
-re leesuen kerlek es ístení ero̗sseg-
-ben bízuan olʼmelʼ ketelenítlec
tego̗det / hoǵ atte dragalatos ne-
-mes kenčedet az en zereto̗ vra-
-mat · es keralomat / kí en ero̗ttem

{155}
a naǵ kent · es zerńú halalt zenvette
Azon zy̋nben zemelʼben heruadatos-
-sagban melʼben a kereztfa alath
atte ańay̋ o̗ledben ammeg holt
testo̗th keserú sírassal be zoríttottad-
-vala ky̋k lelkí zo̗mo̗mmel gondol-
-van mastan een čak meg sem vel-
-heto̗k Engedgy̋ed ·/ es aǵǵad neko̗m
testí zememmel latnom / hoǵ az v́
keserú kenzenvedese latuan en sír-
-hassac · es keńerúlhessec v́ ray̋ta · Vǵ-
-hoǵ / Melʼ keserúsego̗t az ído̗ben en-
-gettekvala adatní testzerent tene-
-ko̗d · míkent keǵes ańanac / Auaǵ
čak hoǵ lelo̗c zerent · es emleko̗zet
zerent engettessec latnom kerlec
aǵǵad meg enneko̗m en íduezy̋te-
-meth Engedgy̋ed neko̗m kíth en
zereto̗k / Mert semmíkeppen ím-
-mar touab nem varhatom Azert
oh en zereto̗ lelko̗m veǵed el mas-
-tan atte zereto̗dto̗l azzeretetnek
naǵ volthath · Es azzeretetro̗l aǵ

{156}
halat nekí · es vele eǵenben valo keser-
-geesth · Oh en edes zeretho̗m · es en íd-
-uezítho̗m · es meg valtom · En zerete-
-to̗m · es en lelko̗mnec dy̋čo̗sege · Ime
y̋m mastan en míndenekto̗l en te-
-hetsegem zerent · es mínd en lelko̗m
erey̋ zerent el vagy̋ok zakadua · Es
mínd en lelko̗mnec buzgosagos zere-
-teteuel te hozzad fordulok · es theero̗k
Tego̗det naǵzeretettel neezlek
Sent Alazatossagnac díčeretí
O zent Alazatossag Engedelmesseg-
nec atty̋afy̋a · Iamborsagnac
ekessege /· Zízesegnec veraga · Tízta-
-sagnac zepsege · O̗zveǵsegnec tízto̗s-
-sege / hazassagnac zeretetj · es zere-
-tethnec coronay̋a O zent Alazatossag
Míndo̗n íonac fondamentoma Id-
-vessegnec ǵekere Malaztoknac ńero̗y̋e
Es mínden íonak megtartoy̋a O zent
Alazatossaag / ellensegnec meg ǵo̗zo̗y̋e
Erdo̗gnec ńakvagoy̋a · Keuelseg-
-nec elto̗ro̗y̋e · Es mínd fo̗ldo̗n meń-

{157}
-ńenvalo ty̋zto̗ssegnec adoy̋a · O zent
Alazatossag · Istennec meg engez-
-telo̗y̋e · Zíz maríanac azzońsaga
Híueknec fel magaztaloy̋a Sento̗k-
-nec vígasaga · zerzeto̗so̗knec tíko̗re
es by̋no̗knec megvtaloy̋a /· O zentse-
-go̗s Alazatossag · Zegeńo̗knec kaz-
-dagsaga Nemteleno̗knec nemo̗sse-
-ge Nemeseknec díčo̗sege · Kemeń
zy̋nec laǵetoy̋a · es bekesegnec zer-
-zo̗y̋e O zent Alazatossag lelo̗knec ńv-
-godalma · zy̋ueknec čendessege · kínel
ha nem ley̋end haragossaggal
ǵettretíc · Iríǵseggel bantatíc · zeǵen-
-seggel ǵalaztatíc · es míndo̗n go-
-nossaggal vezo̗díc · O felseges vr
ísten / mínden íonak kutfeíe · tarč
mínket alazatossagba · bízon enge-
-delmessegben /· Sent bekesegbe · es te
hozzadvalo zent zeretetben Amen
De mí leǵen az Alazatossag
Sent gergel doctor rea felel · es íǵ
mond · Az Alazatossag ez · Mícoron

{158}
valakí v́nmagarol kísdedo̗t alít ·
es eǵebeknec ío volthat íreǵseg
nekíl · es lelo̗knec sebe nekíl díčerí
Mert az zent emberec menevel
fely̋eben íozagba haznalnac / anne-
-val ínkab v́nmagokat meltat-
-lambnac ítelíc lenníe fínís est
Anno domíní Mílesímo quíngen-
-tesímo Tredecímo

{159}
[[]]

{160}
[[]]

{161}
Vrnak Neuebe kezdetíc by̋ne-
-so̗knec tíko̗re / kíkben ńílvan
meglaczíc ístennec zent felelme
kí zentsego̗s felemre mínket
tanít ímez harom · Tudnamínt
by̋neso̗knec megterese Istennec fe-
ńegetese · es bínben elo̗knec bolond
MOndatíc hoǵ ístennec saga
felelmere tanít mínket bí-
neso̗knec ístenho̗z tereso̗c · kíc-
-nec ko̗zíbe tekenčenc míkeppen
tíko̗rbe magdalombelí maríanac
megteresere / ky̋nec megtereset
aty̋anc zent Bernardínus ekkep-
-pen írta / kezduen az ewan-
-gelíomnac ígeíen / monduan ~
Mícoron meg esmerte volna / hoǵ
vronc íesus pocclos sy̋monnac
hazanal letelepo̗do̗tvolna · Igo̗n
íol monǵa ez ewangelíum ez
ígeket / hoǵ meg esmerte volna

{162}
Mert ha megnem esmertevolna
nem kereste volna · es ha nem
kereste volna megnem leltevolna
Soha malaztot · es írgalmassagot
nala nem leltvolna /· Azert meg-
-lele v́tet / mert hozza ío̗ue · de mí-
-keppen ío̗ue hozza / aley̋tom hoǵ fes-
-lo̗tseggel · es naǵ pompasaggal
a varos píaczy̋an híuolcodvan
Míkeppen zokasavala nekí · es be-
-mene a templomba · es to̗rtenet ze-
-rent halla crístost predícalvan · es
lassan lassan az o̗ ertelmet a hal-
-gatasra fordey̋ta · es az o̗ zíuet
vrnac edo̗ssego̗s · es fene bezede meg-
hata / Mert a mendenhato aty̋a-
-nac bo̗lčesege / Kí o̗ nekí latty̋aua-
-la mínd az elmult by̋neít · mínd
a íelo̗n valocat · es vǵ to̗rley̋te · es
Vǵ zaba az o̗ bezedet / hoǵ az o̗
zíuet · es elmeíet megvelagosíta ·
es to̗redelmessegre lagey̋ta · Azert

{163}
íol ezebe veǵe míndo̗n kí magat
by̋no̗snec esmerí mít predícalla
vronc íesus e by̋nes azzońíallatnac ·
es mínd eǵebeknec hallasokra · es
fele a hatalmas ístent / mert naǵ
retteneto̗s zoual kealtvan ·/ Monda
O ístennec kepere tero̗mto̗t lelo̗k
Mí ko̗zo̗d vaǵon teneko̗d ez el mu-
-lando velaggal / Míre hay̋lottal
enne soc testí ǵeńerúsegre ? Míre
atte zadat · es ńelvedet soc by̋no̗c-
-kel fo̗rto̗zteto̗d / míre čalodmeg
magadat fey̋edenvalo eko̗sseggel
? Míre enne soc lelko̗ket kík vannac
tero̗mtven ammenneí bodogsa-
-gra / ezo̗ket te zo̗meídnec mergo̗s
ńílaual sebesítto̗d · es pocolnac keń-
-ńara hańod / Míre atte testo̗det kít
fergec eznec meg / íly̋en naǵ keuelʼ-
-seggel · es pompasaggal víselven
az o̗ tero̗mto̗íenec fo̗lo̗tte veto̗d
? Míre te zegeń ńaualy̋as nemo̗s

{164}
no̗mbo̗l tamadot testí zepseggel
meg eko̗sílt · es termezet zerenth
valo bo̗lčeseggel megvelagosult
enne soc bínnec / soc rutsagaba maga-
-dat elmeríto̗tted · es míkeppen a dízno
testnec míndo̗n rutsagaba heuero̗ttel
O míndo̗n zepplo̗uel meg ectelenúlt
lelo̗c / tekenčed fey̋ed fo̗lo̗t az ístennec
íteletíth fígven míkeppen a keth elú
to̗r / tego̗d kette vagvan te by̋no̗dnec
rutsagaert · lelko̗det o̗ro̗c túzre · es
testo̗det fero̗gnec vetven O by̋no̗knec
socsagaual meg vacult lelo̗c / te atte
tero̗mtedho̗z / mert atte by̋neíd ístenre
kealtnac / te ellensegíd kernec íteleto̗t ·
es ígassagot · es apocol torcat megh
nítta · es vary̋a te lelko̗det be ńelní
? Míre čalodmeg magadat asemmí-
-ert / akaruan ez velaghí ǵenerúse-
-go̗t · es atte gonoz keuansagodat
vegezet nekíl bírol / Nem tudodee

{165}
hoǵ ezo̗c mínd elmulandoc · es a
felsego̗s ío kít ezo̗kert hattra hattal
az o̗ro̗cke meg allando / Ez velagí ǵe-
-ńerúseg kít te zerettel / e ko̗z a bestʼeckel
de ammeńńeíec kít te nem keuantal
az anǵalockal ko̗z · Ezo̗c kít te zerettel
lelo̗knec vezedelme / de a kít te elhattal
lelo̗knec o̗ro̗c ńugodalma · es bekesege
Ezo̗c melʼec vtan te erettel / o̗ro̗c karhozat-
-ra víznec /· de ammeńńeíec kevansag · es
o̗ro̗c bodogsagra vízo̗n / Mícoron mínd
ezo̗ket hallotta volna / Legottan zíue
meg eseec · es kezde naǵ banattal
ǵo̗ttrettetní · es naǵ keserúseggel sír-
-ńa · es hazahoz there · es az o̗ hewsa-
-gos o̗lto̗zetít mínd el hańńa · es a túko̗
-ro̗ket mínd affo̗ldho̗z veree · es títoc
hazaba mene · es magat affo̗ldre le-
vethee · es o̗ naǵ by̋neít elmeíebe
forgatnía kezde · es kezde affo̗lden ver-
-tengení · es íduessegero̗l olʼmel keto̗lko̗dní

{166}
kezde · de az edessego̗s íesusnac ke-
-ǵo̗ssege / ky̋nec zo̗meí rea neznecva-
-la az o̗ ístení keǵelmessegebo̗l v́tet
meg segelle · es az o̗ zíuebe ezt íhle
monduan · O en zereto̗ íeǵo̗so̗m
en zepsego̗m · es en galambom ter'
en hozy̋am írgalmassagnac kutfe-
-íeho̗z / mert ímmar soc ídeíg var-
-talac · edo̗sseggel híualac / soc veze-
-demto̗l tego̗d megtartottalac / hoz-
-zam teruen naǵ vígasaggal hoz-
-zam o̗lellec / míndo̗n by̋no̗d meg
bočatom / Malaztoth neko̗d beuo̗n
adoc / Az adottat megsokasíttom
Megsocasítvan benned megtar-
-tom · es ammeg tartottat o̗ro̗cke
meg ay̋andokozom /· Azert ío̗y̋ en
hozzam · es en tego̗d to̗lem el nem
ízlec / Io̗y̋ en labay̋mhoz / holoth
míndo̗n by̋neídnec bočanatty̋at

{167}
lelo̗d /· Azert ímmar e bodog by̋no̗s
mínd a hallomast / mínd az íhlest
elmeíebe rekezte · es elmeíe a bízon-
-sagnac velagossagatol ímmar meg-
-velagosodeek · es kezde az elmult
by̋neít gondolnía naǵ keserú
sírassal · es ímmar ínnectoua mít
kellene tenní · Kezde kevankozní
az írgalmassagnac kutfeíeho̗z
az íduezíto̗ íesushoz / kít ímmar
meg esmertvala bízoń hítnec
míatta bízon ístennec lenní · Mon-
-da o̗nno̗n magaba /· Felkelo̗c · es
el meǵo̗c en ísteno̗mho̗z · es meste-
-ro̗mnec labaíhoz · en lelko̗mnec
vígasagahoz az írgalmassagnac
kutfey̋eho̗z / hoǵ en lelko̗mnec
zepplo̗y̋e oth elmosattassec / kíbe en
lelko̗m bízíc / hoǵ en engo̗met

{168}
to̗le el nem íz · es o̗ labaíhoz ragaz-
-codom · es oth en zíuemnec lelko̗m-
-nem keserúsegeuel o̗ írgalmassagat
kero̗m · es bízom o̗ benne hoǵ meg ńero̗m
es ha keserúsego̗mbe nem zolhatoke
o̗ az en by̋neímet mínd íol tuǵǵa
Mert neko̗m a predícacíon mínd
meg íelo̗nte · Azert vízo̗c nekí no̗mo̗s
keneto̗th / kí vaǵon alabastrom zelen-
-cebe · es en zíuemet ebbe nekí meg-
-mutatom · es v́tet nekí ay̋anlom
es ekkeppen o̗ írgalmassagat kero̗m
Azert fel kele · es be mene pocclos sy̋-
-monnac hazaba / holot e keges crís-
-tus úlvala az aztal mellet · es e bo-
-dog by̋no̗s / kí ímmar magat meg-
-zeǵenlo̗tte vala / nem mere eleíbe
menníe / de hatul kerúle · es az
zek ala buec · es az zent labacat
meg o̗lele · es kezde naǵ edo̗sdo̗n
apolgatnía · es naǵ keserú ko̗ń-

{169}
hullatassal o̗to̗zníe / Meg emleko̗z-
-ven a zolasokrol / melʼeket zoltvala
Sírattʼauala azokat kíket to̗tvala
Gondoly̋avala míert to̗tte volna
Es lattʼauala az o̗ by̋neínec socsagat
Nezíuala zo̗rńúseget · es rutsagat
Meríuala naǵsagat · es gonossagat
Es mínd ezo̗knec kezerítíuala o̗ zí-
-vet kesergeníe /· Es a ko̗ń hullatast
ínneto̗n kí ontanía · es vronac zent
labaít meg o̗to̗zníe Semmít zaua-
-val nem zolvala / sem megnem íe-
-lo̗ntíuala míth keres / míert sy̋r ·
es míth vaar /· de o̗ banattʼat / kese-
-rúseget · es kevansagat · es o̗ zíue-
-nec zeretetít · es títky̋at čak az
ko̗ńhullatas íelo̗ntíualameg / Az
keserues banat sírattʼauala v́tet
A zemero̗mseg o̗ zíuet nem haǵ-
-ǵauala fel emelní · es a zeretet ke-
-zerítíuala v́tet zíue zerent kealtaní

{170}
monduan O íduezíto̗nec naǵ ír-
-galmassaga / Leǵ keǵelmes az en hít-
-sagomnac / leǵ írgalmas az en gonoz
íǵeko̗zemnec keǵo̗tlensego̗mnec / az
en gonoz íǵeko̗zeso̗mnec / kerlec vram
írgalmaz az en keǵo̗tlen akaratom-
-nac / kí ez heusagos · es čalard eleto̗th
valaztottam volt en magamnac az
o̗ro̗c bodogsagert · Tego̗d en zereto̗m
nem esmertelecvolt / tego̗d en tero̗m-
to̗m nem kerestelec volt / te veled en
íduo̗ssego̗m semmít nem gondoloc-
-volt Te engo̗met híual · te engo̗met
megvelagosítal · es en zíuemet te
megsebo̗síthed / Azert ímmar en íste-
-no̗m vígazzadmeg az en zíuemet · es
az en lelko̗met / mert vetko̗ztem te el-
-leno̗d · Irgalmaz en ísteno̗m atte írgal-
-massagod zerent · es ne ves el to̗led
en lelko̗mnec naǵ remensege / mert

{171}
čak te benned vaǵon en lelko̗m / mert
en tego̗d addíg el nem hadlac míg-
-nem en lelko̗m te nalad írgalmas-
-sagot leel O míndo̗n malaztnac kut-
fey̋e Ime a by̋no̗s azzońíallat kít hy̋-
-val a predícacíon O aty̋a ístennec
feno̗ssege · es velagossaga ·/ íme tego̗d
ko̗uetlec / kí vaǵoc soc bínnel megse-
-tetúlt / hoǵ to̗led megvelagosuly̋ac ~
O keǵo̗ssego̗s · es keǵelmessego̗s íesus
Ime a by̋no̗s azzońíallatnac fo̗rtelmes
zaía / kí te elleno̗d halalos keppen socat
vetko̗zo̗t / e te zent labaídat apolgattʼa
hoǵ ínneto̗n megtíztuly̋on O by̋no̗-
-so̗knec ero̗s remensege · Ime e zegeń
by̋no̗snec vetko̗zo̗t zo̗meí / kíckel en
zamtalan lelko̗ket megsebesítto̗ttem
míkeppen mergo̗s ńílaccal · Ime ette
zent labaídat ímma ko̗ńhullatas-
-sal o̗to̗zo̗m O naǵ keǵo̗sseg · es vegez-

{172}
-hetetlen írgalmassag · Ime en fey̋emnec
keuelsego̗s hay̋a kíuel en lelko̗met
o̗rdo̗gnec to̗reben ey̋to̗ttem es kí volt en
zíuemnec hítsaga · Imma kedeg ezo̗c-
-kel en te zent labay̋dat to̗rlo̗m O ar-
-vaknac keǵo̗ssego̗s attʼa · es o̗zueǵo̗k-
-nec zent sego̗delme · Ime en vetko̗zo̗t
karay̋m kíckel ette zent labay̋dat
o̗lelgeto̗m / hoǵ ínneto̗n en soc by̋no̗m
megbočattassec O azert edo̗ssego̗s íesus
kí míndo̗no̗sto̗l ío vaǵ / Ime e by̋no̗s
azzońíallat míndo̗no̗sto̗l gonoz / Leǵh
írgalmas neko̗m by̋no̗snec / O elw
víznec · es míndo̗n malaztnac kutfe-
-íe / kí a by̋no̗seket hozzad vonzod · Ime
a naǵ by̋no̗s kí míndo̗n rutsaggal
meg ektelenúlt · Leǵ keǵelmes en ne-
-ko̗m by̋no̗snec O edo̗ssego̗s íesus / kí
naǵ zeretettel hozzad híuod · es vezo̗d
a by̋no̗seket / Leǵ írgalmas enneko̗m

{173}
síronac · Es hoǵ ezo̗nkeppen sírna ·
es a zent labacat a naǵ keseruko̗ń-
-hullatassal o̗to̗zneíe Imee erdo̗mle
hallaní vronc íesusnac edo̗ssego̗s
ígeíet / monduan / Megbočattatnac
te neko̗d soc by̋neíd / mert atte híto̗d
íduo̗zítto̗th tego̗d / menńel bekeuel ~
Azert ha e by̋no̗s azzońíallat ístento̗l
nem feltvolna / soha ez zent ígeket
o̗ nem hallotta volna · es az zentseg-
-nec íly̋en naǵ to̗kelleto̗ssegere nem
íutotvolna / Azert ímee a by̋no̗sec-
-nec tíko̗re / kí vonzon mínket ísten-
-nec felelmere Bíno̗so̗knec masod tíko̗re
a tero̗mto̗nec feno̗getese / kíbo̗l ío̗í ísten-
FEńo̗getí az vr ísten nec felelme
a keuely̋o̗ket · es eǵeb by̋no̗seket
monduan Ieremías profetanac mí-
-atta Igo̗n meg ǵalaztassanac / mert
nem esmertecmeg az o̗ro̗cke valo

{174}
bozzusagos zídalmazatossagot / kí soha
el nem mosattatíc · Feńo̗getí a hara-
-gosokat monduan Vronc o̗nno̗m-
-maga / Ha embo̗ro̗knec megnem
bočatandotoc / tú necto̗c sem bočat-
-ía meg attú aty̋atoc bínto̗ket · Zent
Ianos kedeg vǵmond / Kí atty̋afíat
ǵúlo̗lí e ǵílcos / es tuǵǵatoc mert
eǵ ǵílcosnac sínčen o̗ro̗c elete · Feńe-
-getí a fertelmeso̗kethes · es íǵ mond
azzent írasba Semmínemú paraz-
-nanac · es fo̗rtelmesnec nínčen o̗ro̗c-
-sege crístusnac · es ístennec orzagaba
Vǵmond zent Ianosnac míattaes
Valakí rutsagba gery̋edo̗z / ez megh
eǵo̗n Ez ílʼeteno̗c ǵo̗ttrettetnec túzbe ·
es kenko̗be · es az o̗ keńńoknac do-
-hossaga mínd o̗ro̗cko̗l o̗ro̗cke zar-
-mazvan bízho̗zíc feńo̗getí a resto̗ket
a pocolbelí fergeckel / monduan Isaí-

{175}
-as profetanac míatta Te alaad
teríttetíc molʼ · es atte leppled leznec
fergec · es mennec honac hídegsege-
-ro̗l naǵ heusegre / holot lezen síras
es fogaknac čícorgatasa ·/ mínt a
bízonsag monǵa · Feno̗getj a rezo̗go̗-
-so̗ket / monduan A torcosoknac
bor ítaloc lezen sarkannac mer-
-geue / hízo̗lko̗duen · es edo̗sdo̗n me-
-ǵo̗n be /· de az vtolso ído̗n megmar-
-y̋a v́tet mínt a zomac · es míkep-
-pen a mergo̗s keǵo mergo̗t onth
beley̋e · Ehsego̗t zenvednec mínth
az ebec · es annera hoǵ kíkí mínd
o̗ kary̋anac husat meg ragy̋a
Feńo̗getj mínd a gonoz pelda
adocat monduan Vronc o̗nno̗n-
-maga Iay̋ vezíc az olʼ embo̗rnec
ky̋nec míatta gonoz pelda tha-
-mad /· Mert vǵ íllíc nekí / hoǵ

{176}
az zamar malom ko̗ ńakara ko̗ttes-
-sec · es a tengo̗rnec melsegebe el me-
-ríttessec Feńo̗getí mínd a hazugocat
Monduan Bo̗lčnec míatta / Az za · kí
hazud ez meg o̗lí allelko̗t · Dauíd pro-
fetaes vǵmond Mínd el vezto̗d vram
kík hazugsagot zolnac Feno̗getí by̋n-
-ben lacozokat · es a penítencíatol felo̗-
-ket / monduan /· Valakí feel a harmat-
-tol / ez íly̋etenre a hoís rea zacad /· zent
Iob monǵa · Dauíd prophetaes vǵ-
-mond / Ha megnem terendo̗to̗c o̗
to̗ret megrandíttotta · es íuet meg-
huzta · es megzerzo̗tte ezo̗ket Tudńa-
-mínt / A by̋no̗so̗knec feńo̗getesere
hoǵ fely̋o̗nc · A by̋zonsag v́no̗m ma-
-gaes íǵmond / Ha penítencíat nem
tartandotoc etczo̗rsmínd el vez-
-to̗c · Feńo̗getí mínd ko̗zo̗nseggel a
bíno̗so̗ket / monduan A ǵonastol
felo̗knec · es híto̗tleno̗knec / by̋n-

{177}
-ben lakozoknac / ǵílcosoknak / fo̗rtelme-
-so̗knec / gonoz pelda adoknac / Bal-
-vań y̋madocnac · es míndo̗n hazu-
-goknac v́ rezo̗c lezen attoba attúzbe ·
es az zurogba · es a keko̗be / kí ma-
-sod halal · Ezo̗ket zent Ianos írta meg
Propheta dauíd íǵmond Forduly̋a-
-nac a by̋no̗so̗c prokolba · es mín-
-do̗n nemzeto̗c kík elfelettec ístent
veǵo̗c íol ezo̗ncbe míkeppen feńo̗-
-get zent bernald doctor az vtol íto̗
palczaual / monduan · Valakínec
nehez hallaní ez ígeket · Tarčatoc
penítencíat / ínǵen may̋dan nehe-
-zebbet kezd ennel hallaní / mícoron
az ígaz bíro azt kezdí mondaní
Meńńeto̗c el atkoztac az o̗ro̗c túz-
-be / kí megvaǵon zerezuen kez-
-detto̗l fogva o̗rdo̗gnec · es o̗ anǵa-
-línac Parančolvan a pocolbelí
reuo orozlanoknac · es ammeg díhút 

{178}
farkasoknac / monduan · Aly̋atoc buz-
-zut ray̋toc · es am míkeppen to̗ttec
Azonkeppen teǵeto̗c tú es nekíc / Azert
ez a masod túko̗r kí by̋no̗so̗ket
tanít ístennec felelmere Harmad
tíko̗r kí tanít embo̗ro̗ket ísten-
-nec felelmere / bínben elo̗cnec
Mert ha íol ezo̗ngbe bolondsaga
vezo̗k / a bín embo̗rnec okossa-
-gat meg bolondy̋ty̋a · es ístennec
felelmet embo̗rbo̗l kí rekeztí · es ezo̗n-
-nel íduo̗ssegeto̗l megfozty̋a · Azert
kel neko̗nc zent írasnac ty̋ko̗rebe
nezno̗nc / kí neko̗nc megmutaty̋a
menere abbín embo̗rt megbolondít
Azert a bínben elo̗nec elso̗ bolond-
-saga az kíuel ey̋el nappal maganac
feguert čenal / kíuel vegezettre
meg o̗lettessec / Kít azzent íras
megbízonít / monduan · Míndo̗n

{179}
kego̗tlenseg ket elú to̗r / kíuel mínd
testben lelo̗cben vagattatíc · Masod
bolonsaga a bínbe elo̗ embo̗rnec ez
Mert maganac olʼ ko̗telet fon / kí-
-vel megko̗to̗ztessec · es fel akaztassec
kít az zent íras ekkeppen bízonít-
monduan / A keǵo̗tlent o̗ keǵo̗nlen-
-segí megfoǵac · es o̗ bíney̋nec ko̗tele
-vel kíkí mínd · megzoríttatíc · Har-
-mad bolondsaga a bínbe elo̗ne em-
-bo̗rnec ez / mert o̗nno̗mmaganac
túzet rak / kíuel meg egettessec / Kít
azzent íras ekkeppen bízoníth ~
monduan / Abbín meg emezto̗ ty̋z
mínd o̗ro̗cke be ńelven · Neǵed bo-
-londsaga ez / mert o̗nno̗mmaga-
-nac to̗o̗rt čenal kíbe megfogat-
-tassec / Kíro̗l vǵmond a propheta
a soltar ko̗ńben To̗o̗rt čenalanac
a by̋no̗so̗c · es bele acadanac · O̗to̗d

{180}
bolondsaga a bíno̗so̗knec ez / mert az
o̗ro̗c díčo̗sego̗t mennel naǵob vta-
-latossag · es bolondsag kí vaǵon azon
aǵǵa el / mícoron a bínnec míatta
o̗rdo̗gnec fíaua tezí magat / ky̋nec me-
-neuel to̗bbet zolgal anneuel keǵo̗tlemb-
-nec lelí v́tet /· Kíro̗l zent Agoston íǵ
-mond Naǵ bolondsag o̗rdo̗gnec zol-
-galnía / kí semmínemú zolgalattal
megnem engezteltetíc · Hatod bolond-
saga ez / mert nem hízen ístennec
Kíro̗l zent bernard íǵmond Aley̋to-
-de hoǵ az olʼ embo̗r ístennec fíanac
hízí a íesust / kí sem feńo̗getesere meg-
-nem íy̋ed / sem ígeretíre megnem
hay̋ol / sem parančolatínac nem
enged / sem kedeg tanačaual nem
gondol · Azt akary̋a mondaní hoǵ ez
ílʼeten nem hízí / hoǵ ísten leǵo̗n a
íesus / ky̋nec fey̋ere naǵ kemeń sen-
-tencía adatíc / monduan / Valakí

{181}
a fíunac nem hízen / ez nem laath
o̗ro̗c eleto̗t / de ístennec haraǵa lezo̗n
o̗ ray̋ta · Heted bolondsaga a bínben
elo̗ embo̗rnec ez / mert fo̗lden meńńo̗n
valamí íob azt aǵǵa el a by̋nert · es
abbínnec vndogsagaert Tudńamínt
A tízto̗ssego̗t az zeǵo̗nsego̗n / A íambor-
-sagot a íambortalansagon / A bo̗lče-
-sego̗t a bolonsagon / A tíztasagot a fo̗r-
-telmessego̗n / A kazdagsagot a zegeńse-
-go̗n /· Az egessego̗t a coorsagon /· A díčo̗-
-sego̗t a ǵalazatossagon /· Az o̗ro̗ckeva-
-lo íokat az elmulando gonozokon
Ammeńńeíeket affo̗ldíeko̗n / Az eleuen-
-sego̗t a halalon /· es az vr ístent az o̗r-
-do̗g vron Ez íly̋eten bolond embo̗rrel
zol az zent írasba az vr ísten ekkep-
-pen / monduan / laatam a bolondot
ero̗s ǵo̗kerbe · es legottan meg atko-
-zam az o̗ zepseget · Ńolczad bolond-

{182}
-saga ez / Mert az íras vǵmond / hoǵ
abbínbe elo̗c az ísten fíat megfezí-
-tíc · es e lezo̗n harom keppen /· Eǵ-
-keppen íǵ fezítí meg a bínben elo̗
embo̗r az ístennec zent fíat / mert
ísmeg ammegfezíttesnec okat thezí
Tudńamínt abbínt / kínec okaert a
crístus megfezúle Maskeppen megfezítj
abbínben elo̗ embo̗r az ístennec fíat
Mert mondatíc annera meg o̗lníe
maganac / hoǵ o̗ro̗cke míkeppen eǵ
megholt soha o̗ rola megnem emle-
-ko̗zíc / hoǵ o̗ nekí valamí íooth tenne ·
Harmadkeppen fezítímeg embo̗r az
ístennec fíat Mícoron abbínnec míat-
-ta allelko̗t kíert crístus megfezúlt · ezt
megfezítj · es meg o̗lí a pocolbelí akazto-
-fan / kí lelo̗c mondatíc ístennec fíanac
a tero̗mtesnec míatta /· Kíro̗l íǵmon-
-donc Mí atʼanc kí vaǵ meńńecben
Azert mínd ezo̗ket íol kel tudnonc
Mert ístennec felelmere tanítnac ·
es az ístennec felelme mínket mínd

{183}
ezo̗cto̗l meg otalmaz / Kít azzent íras
megbízonít / monduan / Valakí ístent
felí · es az a semmít el haǵǵa / az az / ab-
-bínt / kí bín embo̗rt semmíe tezo̗n ís-
-tennec elo̗tte /· Azert ved íol ezo̗dben
melʼ naǵ íozag leǵo̗n ez ístennec
felelme / mert míkeppen az ezto̗n
kíuel a barmot kezerítíc hoǵ az ígat
vonǵa / ezo̗nkeppen az ístēnec felelme
índít míndo̗n íozagra · es megtílt
míndo̗n gonossagtol · Ez az zentsego̗s
íozag / kí effelín az ísten felo̗ket fel ízgat-
-ía a meleg aǵbol · es kezerítj / hoǵ
ístent díčery̋ec · es íduo̗ssego̗ket keres-
-sec / Mert ez a sentsegos ído̗ / kí az vr
ísten ígo̗n naǵ zentsego̗s dolgay̋ual
meg zento̗lt / Mert elo̗ dolgaual meg-
-zento̗le vr ísten ez effele ído̗t / mícoron
az zent zíz az anǵalnac ezt monda
Ime vrnac zolgalo leańa / Leǵo̗n ne-
-ko̗m te íged zerent /· Es legottan a te-
-ro̗mto̗ íge teste lo̗n Mas íelo̗s · es zent-

{184}
-sego̗s dolgaual vr ísten tízto̗le · es
meg zento̗le /· Mícoron ez zentsego̗s
zíz megveragozec · es ezo̗n zentse-
-go̗s · es tízto̗lendo̗ fo̗ld meg ńílec
es neko̗nc íduo̗zíto̗th tero̗mte · har-
-mad zentsego̗s dolgaual vr ísten ez
zent efele ído̗t megzento̗le Mícoron
az anǵal íosephnec ezt monda · Kelfel
es vedfel a ǵermo̗ket · es az o̗ ańńat
es fusb egy̋ptomba / mert íme ío̗-
-vendo̗ hoǵ herodes a ǵermo̗ket ha-
-lalra keresí · Neǵed zentsego̗s dolga-
-val vr ísten megzento̗le ez efele ído̗t
es tízto̗le / mícoron az anǵalí keńer-
-ne o̗ buzay̋a meg arattatec · es ke-
-vebe ko̗ttethec · es hazhoz víteteec · es
meg čepplec / megzoraac · es meg
rostalac / meg o̗rleec · es meg ǵu-
-rac · Ez megǵuras lo̗n az zíznec

{185}
mehebe zentlelo̗knec míatta · es mīd
ennec vtanna megsíttethec a kerezt-
-fanac ńassan · es ennec vtanna ke-
-mencebe vettethec / mícoron az ísteno̗s
lelo̗c ly̋mbosnac kemeceíebe zalla
es az zentsego̗s test a coporsoba thetetec
es onnaton harmad napon kíuete-
-thec / mícoron ez zent anǵalí keńer
naǵ feno̗ssego̗s díčo̗seggel feltamada
Azert íǵ ekkeppen zereztethec neko̗nc-
-meg az elo̗ keńer / kíbo̗l ha valakí
meltan ey̋endíc / o̗ro̗c halalt nem lath
Azert ez az zentsego̗s ezto̗n ez ístēnec
felelme / kít Dauíd keralʼ keuanatos-
-saggal kere ístento̗l / monduan a soltar
ko̗ńbe / Meg ezto̗no̗zy̋ed vram ísten
az en testo̗met te felelmeddel / mert
atte íteletítto̗l feleec / Ez az zentsego̗s
íozag / Kít kel míndo̗n íduezílendo̗
embo̗rnec ístento̗l kevanní · es íelo̗sen

{186}
kerní / Mert e nekíl soha embo̗r
magat bínto̗l megnem ohatty̋a
De ha valakíbe ley̋end / nem čac
magat bínto̗l otalmazy̋a · de meeg
ennec fo̗lo̗tte ístento̗l naǵ soc lelkí
íozagoccal meg eko̗síltetíc / Mert mí-
-keppen felúl megmondathec / hoǵ az ís-
-tení felelmnec · eǵ · es elso̗ íozaga · es haz-
-nalatossaga ez / mert embo̗rt míndo̗n
íozagra kezerít · es míndo̗n gonossagtol
meg ho̗ko̗l / mínt az ezto̗n a barmot
Mas íozaga · es haznalatossaga ez
ístení felemnec ez / mert a bínt embo̗r-
-bo̗l kítíztíttʼa / Kít megbízońít az zent
íras / monduan Bo̗lčesegnec ǵo̗kere
vrnac felelme / Harmad haznalattʼa
ez zent íozagnac ez / mert embo̗rnec
elmeíet alhatatossagba tarty̋a kíth
íras e keppen bízonít / monduan / Ha
ístennec felelmebe magadat nem
tartandod / ígo̗n hamar vízza fordul

{187}
atte hazad · Neǵed haznalattʼa ez ístení
felelnec ez / mert meńńeí íozagot ǵo̗ít
embo̗rnec /· Kíro̗l az zent íras íǵmond
valakí ístento̗l feel / ez ílʼeten íoot tezen
O̗to̗d haznalattʼa ez / mert embo̗rnec
eleteet meghozzíttʼa · Kít íras ekep-
-pen bízonít / monduan /· Vrnac felel-
-me napot napokhoz ragazt / Hatod
haznalattʼa ez / mert az ay̋etatossa-
-got embo̗rbe megharmatozuan zí-
-rossa thezí / Kíro̗l íǵmond az zenth
íras /· Vrnac felelme eletnec kut-
-fey̋e /· Heted haznalattʼa ez · mert
vr ísten ez ílʼetennec y̋madčagat
meghalgattʼa · Kít megbízonít
az zent íras / monduan / Az v́tet
felo̗knec akarattʼat thezí · es az o̗
kereso̗ket meg halgattʼa · es íduezí-
-tí v́ket · Ńolczad haznalattʼa az
ísten felo̗knec ez / mert o̗ro̗cke meg-
ay̋andokoztatnac /· Kít megbízonít

{188}
az zent íras / monduan Az ísten
felo̗nec ío lezen az o̗ vege napy̋an
Masut ísmeg vǵmond ezenzent íras
Bodog ember kínec adatot ístennec
felelme / mert annac semmí zíksege
nínčen / kíro̗l íǵmond az zent íras
ffely̋eto̗c vr ístent mínd o̗ zentj
mert semmí ío nínčen tauolʼ az
v́tet felo̗knec / Mert valakí ístent
felí ewel ísten vaǵon Isten kedeg
míndo̗n ío · es kíuel amínd ío le-
-íend / ennec semmí zúksege nem
lehet / de az o̗ zíue vr ístembe ǵeńer-
-ko̗díc · es vígadozuan edo̗sko̗díc · kí
edo̗sko̗desro̗l íǵmond a propheta
soltar ko̗ńbe O melʼ ígo̗n naǵ
vram ísten atte edo̗ssego̗dnec socas
-saga / kít elrey̋to̗ttel a tego̗d zereto̗c-
-nec · es tego̗d felo̗knec / De mí leǵen
az ístennec felelme kevannam meg-
-tudnom Sent Agoston rea felel

{189}
čak keth ígeuel / monduan Isten-
-nec felelme / gonossagnac eltauozta-
-tasa · Kílenced haznalattʼa ez
Mert vrnac felelme o̗ro̗c bodog-
-sagot keres · es ístento̗l meg ńerí
kít megbízońít azzent íras · mōd-
-van Az ísten felo̗nec bodog lezen
lelke / Dauíd profetaes vǵmond
az soltar ko̗ńben Adal o̗ro̗ksego̗t
vram ísten atte neuedet felo̗knec
Hoǵ kedeg ez ístennec felelmet ín-
-kab zíuo̗ncbe be ńomy̋oc · es ís-
-teno̗l íncab kevanńoc · es kery̋ec
Ide ala zol ímmar ez zent íras
az o̗ro̗csegro̗l / kít vr ísten zerzo̗t
adnía az v́tet felo̗knec Vrnac
Neuebe kezdetíc az ísten felo̗c-
-nec · es zereto̗knec ío̗uendo̗
bodogsagoc · es o̗ díčo̗sego̗c
kít az vr ísten nekíc
zerzo̗t adnía o̗ro̗kko̗l o̗ro̗kke

{190}
n On sunt condígne passíones
huíus temporís ad futurā
gloríam
ínčen e velagnac anne keńńa
kíert embo̗r erdo̗meleneíe a ío̗uen-
-do̗ díčo̗sego̗t / kít íduo̗zúlendo̗ ember-
-nec ígo̗n kedues kellemeto̗s halgat-
-nía · es benne edo̗sko̗dníe · es ǵo̗no̗r-
-ko̗dníe Mert a termezetnec íntesebo̗l
ekkeppen teczíc / hoǵ míndo̗n embo̗r
keuanńa maganac a tízto̗ssego̗t · es
affel magaztalast / kíro̗l meeg a po-
-gan bo̗lčes vǵmond / A termezeth
míndo̗ncoron keuanńa azt ammí
íob · Ez kedeg nem čoda / mert em-
-bo̗r a naǵ felsego̗s íora vaǵon the-
-ro̗mtven ístento̗l Tudńamínt az
o̗ro̗k orzagnac díčo̗segere / holot an-
-ne vígasag / kazdagsag / bodogsag
es díčo̗seg vaǵon / kít mínd ez

{191}
zeles velagnac bo̗lčeí · es írastudo
doctorí · es mesto̗rí bezeddel megnem
mondhattʼac · es zíuel megnem fog-
-hattʼac / kít zent Agoston ekkeppen
bízonít / monduan · A vegezhetetlen
allatnac vege nem lehet ·
es a mertekhetetlen allatot senkí
megnem merhetj · Mert íncab le-
-hetsego̗sb volna mínd a tergo̗rnec
zamtalan vízet eǵ zoros edenbe be-
fognía · es lehetsego̗sbvolna mínd
ez zelo̗s fo̗ldnec naǵsagat eǵ kís
marogba bezorítaní / honnem
míth ammeg bodogult lelko̗knec
vígasagocat · es díčo̗sego̗ket kíbe
vegezet nekíl o̗ruendo̗znec ezt va-
-lakí meggondolhatnay̋a · Zent ger-
-go̗r doctores íǵmond ez ío̗vendo̗
díčo̗segnec naǵsagarol / valʼon
melʼ volna a ńelw / kí megmond-

{192}
-hatnía · es az ertelm hoǵ kí meg-
foghatnaía mene vígasag leǵen
ammeńńeí hazaba az anǵalí ka-
-roknac ko̗zo̗tte lenní /· A bodog lel-
-ko̗knec a tero̗mto̗nec díčo̗segeben
allanía Istennec ńílvan valo zínet
nezníe · es ammeg ko̗rńúko̗zhetet-
-len velagossagot latnía · Semmí-
-nemú halalnac felelmeuel meg-
-nem íy̋d<.>íe · es egessegnec · es halalta-
-lansagnac ay̋andocaual mínd o̗ro̗c-
-ke vígadoznía /· Zent Bernardes ezo̗nt
bízońítta monduan Bízon senkí
megnem gondolhattʼa mene lezen
a vígasag tahat a meńorzagban
lacoznía · es az anǵaloccal orzaglaní
mínd o̗ro̗cke / mert vǵmond íras
maǵarazo mesto̗r / hoǵ ammeńńeí
hazaba o̗rúlnec az zento̗c mínd
fo̗líl / mínd alool / mínd belo̗l / mīd

{193}
kíuíl · es mínd ko̗ro̗sko̗rńúl čoda-
-keppen vígadoznac /· Fo̗lúl o̗rúlnec
az ístennec latasabol / Alol Ammeń-
-ńec · es eǵeb tero̗mto̗th allatoknac
megvy̋ulasabol · es azoknac zepse-
-gebo̗l /· Belo̗l o̗ lelko̗knec tíztasagabol
kíuíl o̗rúlnec o̗ testo̗knec díčo̗sego̗s
fenessegebo̗l · es mínd ko̗ro̗ko̗rńúl
azzamtalan anǵalocnac · es zen-
-to̗knec vígasagos · es naǵ ǵo̗ńo̗r-
-ko̗do̗ edo̗ssego̗s tarsasagocbol / hoǵ
kedeg ammeńńeí díčo̗segben va-
-lamí keueset meg erthhesso̗nc / tud-
-nonc kel hoǵ ammeńńeí díčo̗seg ·
es az ísten felo̗knec ío̗uendo̗ bodogsa-
-ga · íelo̗sben ímez neǵben aal · Tud-
-ńamínt · Az zentharomsagnac
latasaba /· Ammeńńeí zent ha-
-zanac ǵeńerko̗do̗ ky̋essegebe · A ví-
-gasagos tarsasagba · es a testnec
lelo̗knec o̗ naǵ feno̗ssego̗s díčo̗segebe

{194}
Elso̗ · es naǵob bodogsagosb víga-
-sagos o̗ro̗m ammeńńeí hazaba
lezo̗n az zent haromsagnac lata-
-sabol / mert allelo̗c sohol megnem
ńugozíc · es megnem elego̗díc ha-
-nem čak a ǵo̗kerbe honnet kí
zarmazot / Mert čak azzentharom-
-sag allelo̗knec meg elegíto̗y̋e · es o̗ro̗c
elete / Kít megbízońít vronc crístus
v́no̗n maga / monduan / Ez az o̗ro̗c
elet en meńńeí zent aty̋am hoǵ es-
-mery̋enec meg čak tenno̗mmagadat
bízoń ístennec lenní · es a kít bočat-
-tal a íesus crístost / Azert ez a felsego̗s
o̗ro̗c elet kíben tartatíc míndo̗n nemí
íozag / míndo̗n vígasag / míndo̗n
eko̗sseg / míndo̗n zepseg / míndo̗n
edo̗sseg / míndo̗n ǵeńerúseg · es
míndo̗n malaztoknac · es kazdag-
-sagoknac vegezhetetlen soksaga · kít
senkí megnem mondhat · es meg-
-nem gondolhat / Mert fo̗lúl mul mín-

{195}
-do̗n bo̗lčesego̗t / míndo̗n zíuet / míndo̗n
okossagot · es míndo̗n ertelmet /· Kít
meeg ammeńńeí bodog lelko̗knec es
az anǵalí okossagnac es lehetetlen
megfognía · megmondanía · es meg-
gondolnía / Azert kerdí zent Agoston
doctor v́no̗mmagat / monduan ~
O felsego̗s naǵsag honneton es-
-merhetlec meg en tego̗det / kí vaǵ
mínd ammeńńeí ertelmeknec fo̗lo̗tte
kít sem a tudomanba elmerúlth
anǵaloc Sem kedeg meeg azzeretet-
-be ego̗ anǵalokes tekelleto̗sseggel
megnem esmertec /· De az o̗ ístení gon-
-dolaty̋oknac zarńaual fo̗do̗zíc · es
nezíc afelsego̗s · es felmagaztalt ke-
-ralʼí zekbe ílo̗nec zínec naǵ keua-
-natossagos meg elegíthetetlen edo̗s-
-seggel · es o̗ro̗kevalo ǵeńerúseggel · <es>
kealtvan · es monduan / Zent / zent / zent
serego̗knec vra ístene / Meń · es fo̗ld telʼes

{196}
atte díčo̗sego̗ddel · Azert nílvan mon-
-ǵa / a keǵo̗s crístus /· hoǵ ez az o̗ro̗c eleth
kíbe mínd ammeńńeí vduar o̗ro̗cke va-
-lo keuanatos zeretettel edo̗sko̗díc geńer-
-ko̗díc · es eruendo̗z míndo̗n vnas nekíl
Azert valʼon kí volna az / hoǵ kínem zeret-
-neíe · es az o̗ ístení felsegenec vegezhetet-
-len naǵsagan nem čodalkodnec / kít íol-
-lehet zamtalan ezo̗r anǵaloknac · es em-
-bo̗ro̗knec ezo̗rí ńílvan lassac · es ńílvan-
-meg erčec / hoǵ ílʼen naǵ felsego̗s ío ·
Felsego̗s bodogsag / felsego̗s díčo̗seg / felsego̗s
bo̗lčeseg / ígo̗n naǵ felsego̗s zepseg / felsego̗s
ǵeńerúseg / felsego̗s kevanatossag / felsego̗s
hatalmassag / felsego̗s ígassag / felsego̗s
keǵelmesseg / felsego̗s vralcodo · es o̗ro̗cke
felsego̗s orzaglo · Demaga mínd ezo̗cbe
foghatatlan · es mondhatatlan keppen
felíl muly̋a az o̗ esmerettʼo̗ket ? Míne-
-mú ǵeńerúseg · es mínemú edo̗ssego̗s

{197}
vígasag leǵen azzent haromsagnac
latasaban ammeńńeí bodogocnac
Sent doctoroc meg íelo̗ntíc annera
menere embo̗rí ocossag hozzaía feer
kíknek ko̗zo̗tte · es ko̗zzúle elo̗zer ve-
-ǵo̗c elo̗ue zent Agoston doctornac
mondasat /· Kí az ístení latasrol · es
az o̗ edo̗ssego̗s ǵeńerúsegero̗l e kep-
-pen zol / monduan /· Oth ammeń-
-ńeí hazaba lezen az ísten azzo̗m-
-nec naǵ feno̗ssego̗s tíko̗r / Az ílla-
-tozasnac edo̗ssego̗s balsamom / A
ńeldeklesnec kevanatos meez / A-
hallasnac kedues hangossag Az íl-
-letesnec zepsego̗s lílíum · Oth meg-
-elego̗díc azzo̗m a latassal / latvan
az zentharomsagnac tíko̗ret Meg-
elego̗díc az z'a a ńeldo̗kclessel / eueen
az elo̗ keńeret / Meg elego̗díc affíl
a hallassal / halvan a naǵ vígasa-
-gos ístení díčereto̗th / Meg elego̗díc

{198}
az or az íllattal / ero̗zuen a naǵ
díčo̗segnec íllattʼat Meg elego̗-
-díc az ílletes az o̗lelettel / zorít-
-van azzereteto̗t a zeretetnec
emlo̗íe ko̗zo̗t o̗ro̗cke valo keuan-
saggal · Mondatek hoǵ azzo̗m
meg elego̗díc a latassal / latvan
az zent haromsagnac zínenec fe-
-no̗ssego̗s tíko̗ret / Kí feno̗ssego̗s tí-
-ko̗rbe míndo̗n bodog mínd o̗ro̗c-
-ko̗l o̗ro̗cke harom naǵ vígasa-
-gos latast laat Vetí peldaba ful-
-gencíus neuú doctor effo̗lden
valo tíko̗rt / Mert čak ezes meg-
mutaty̋a míneko̗nc e harom
latast / Mert elezteb laty̋oc a tíkert
v́nommagat · es a tíkerben em-
-bo̗r v́mmagat · es valamí a
tíko̗rnec ko̗rńúle vaǵon azes meg-
-lattatíc · Azert ha a tero̗mto̗t allat
ezt megtehetí / naǵǵal íncab meg-

{199}
-tehetí a tero̗mtho̗ / Mert ezt kerezt-
-íen híth ero̗ssen tarty̋a / hoǵ az
o̗ro̗c hazaba azzentharomsagot
zínro̗l zínre ńílvan lattʼoc · es meg-
esmery̋o̗c Vǵ míkeppen vaǵon
Mert az o̗ro̗k feno̗ssego̗s tíko̗rt
lattʼoc v́no̗mmagat · es Mí ma-
-gonkcat o̗ benne · es valamí va-
-ǵon fo̗lden meńńo̗n / tengo̗rnec
es pocolnac melsegebe / ńílvan
meglaty̋oc · es meg esmery̋o̗c mīd
o̗ro̗cke / Kít megbízonít zent ber-
-nard doctor / monduan /· Oth az
o̗ro̗c hazaba lattʼoc a díčo̗segnec
eko̗ssego̗t /· Az zento̗kseget a keralʼí
felsegnec naǵ tízto̗sseget · es íǵ lezen
az zent haromsagnac esmeretj / hoǵ
lattʼoc az ístent v́no̗mmagaba
Mí magonkcat o̗ benne · es mín-
-do̗n tero̗mto̗th allatokat o̗ tulay̋-

{200}
-don termezeto̗k zerent / Mert am-
-meg bodogultaknak zo̗meí ńíl-
-van laty̋ac · es ńílvan megtuǵ-
-ǵac míndo̗n lelkí íozagot / kí
vaǵon v́no̗mmagogba · es mínd
eǵebecbe / Mert míndo̗n zento̗k-
-nec · es míndo̗n megbodogultac-
-nac lelko̗ket ńílvan meglaty̋ac
Kít meg ímma soha nem la-
-tonc a test semmít ellent nekí
nem tartvan Es allelo̗kben
valamí nemú íozag vaǵon kít
to̗th ez velagba · es mível ídue-
-zúlt / mínd ńílvan megtuǵǵoc ·
es meglattʼoc / Megtuǵǵoc mene-
-re ístent zerette · es menere a bín-
-nec ellene allot / hanzor ellense-
-get megǵo̗zte / Hańat bo̗y̋to̗lt
hań míset hallot / Menet y̋mad-
-kozot Mene alamísnat to̗th
Menet lepo̗t íduo̗ssegenec ke-

{201}
-resesey̋ert /· Menere alazatos · es en-
-gedelmes volt Menere tíztasagos
es bekesego̗s volt Es hoǵ ríuíden
monǵam Mennel kísseb íozagot
kít to̗th / mínd ńílvan megteczíc
mínd o̗ro̗cko̗l o̗ro̗cke / mínd anǵa-
-loknac mínd embo̗ro̗knec /· Kít
Vronc íesus crístus v́no̗mmaga
megbízońít / monduan / Nínč olʼ
títoc kí megnem íelo̗ntetíc · es sem-
-mí nínčen olʼ ígo̗n rey̋to̗gbe va-
-lo kí megnem tudattatíc / mert
ha íǵ nem lenne / to̗kelleto̗s bodog-
-saga embo̗rnec nem volna · Es
mínd ennec fo̗lotte annera lezen
az zo̗mnec latasa / hoǵ mínd a mez-
-zevalo allatocat mínd kíuíl · es
belo̗l valocat / mínd felíl · es alol
valokat / mínd elo̗l · es hatul valo-
-cat ńílvan meglattʼoc ha kí el

{202}
nem veztendí A fo̗líl valocat nē
Vǵ latty̋oc hoǵ feltekentenenc
Sem az alol valocat hoǵ ala
neznenc Sem a hatul valocat
hoǵ hatra tekentenenc / de mīd
ezo̗ket az zent haromsagnac fe-
-ńessego̗s zínenec tíko̗rebe lat-
-íoc meg mínd o̗ro̗cke / A fílnec
hullasaes olʼ ígo̗n meg ńílíc · es
meg bodogul / hoǵ mínd am-
-meńeí vduarba valamínemú
ístení díčeretvaǵon · es mínd az
edo̗s bodog ańa maría mínd
a zamtalan zízeckel valamí-
-nemú díčerettel · es enecclessel
díčeríc azzentharomsagot · es
mínd azzamtalan zento̗knec ·
es anǵaloknac enekleso̗ket · es
míuel az o̗ro̗c ístent díčeríc
mínd ńílvan meghalʼac · es

{203}
meg ertíc /· kíbe mínd o̗ro̗cke edes-
-ko̗dnec · es vígadoznac · Az íllato-
-zasees mínd ammeńńeí vduar-
-ba valamínemú edesseges íllat
vaǵon kí zarmazíc a zento̗knel
testo̗cbo̗l · es lelko̗cbo̗l azzamtalan
anǵaloctol · es a crístosnac · es az
zíz maríanac testo̗cbo̗l · es lelko̗c-
bo̗l · es o̗ tíztasagos zízesego̗cbo̗l · es
mínd a foghatatlan zentharom-
-sagtol mínemú edo̗ssego̗s keva-
-natossagos íllat zarmazíc ńíl-
-van meg erzíc mínd o̗ro̗cko̗l
o̗ro̗cke /· Az zanac ńeldo̗clese es
valamínemú edo̗sseges ío íz
vaǵon mínd ammeńńeí vd-
-uarba míndo̗n tero̗mto̗t al-
-latocban · es a tero̗mto̗be ·/ ezt a
ńeldo̗cles mínd tely̋esseggel meg

{204}
erzí Es ekkeppen naǵ edo̗sseggel
es naǵ vígasaggal az anǵalí
keńerrel mínd o̗ro̗cko̗l o̗ro̗cke
elnec Amen · Masod íelo̗s víga-
-sagoc vaǵon míndo̗n íduezúltec-
-nec /· Az o̗ro̗c hazanac naǵ víga-
-sagos ky̋essegebo̗l / holot mínd a
bodogok lacoznac / Mert oth azzent
martíromoc veragoznac mí-
-keppen a píros rosa Az zízec mí-
-keppen a kedues fey̋ersego̗s lílíum
Az o̗zueǵo̗c míkeppen az edo̗ssego̗s
íllatu víola · es mínd eǵeb zan-
-talan zento̗c / míkeppen kílo̗mb
kílo̗mb zepsego̗s veragoc / Kíro̗l
zent eǵhaz íǵ eneko̗l / monduan ·
Vram míndenhato ístenseg atte
zentíd veragoznac míkeppen a lí-
-líum alleluía · es leznec te elo̗tted
míkeppen a balsamomnac íllattʼa
alleluía · Azert íol ezo̗ncbe veǵo̗c / mert
Vgmond a maǵarazo íras / hoǵ

{205}
az o̗ro̗c hazaba lakozoknac a
helnec ǵeńerúsego̗s kíessegebo̗l
íelo̗sben harom o̗ro̗mo̗c lezen mīd
o̗ro̗cke · Elso̗ o̗ro̗mo̗c / mert laty̋ac
melʼ ígo̗n fenlíc a naǵ velagos-
-saggal · Masod / mert lattʼac melʼ
ígo̗n tíndo̗clíc a naǵ zentseggel
Harmad / mert lattʼac melʼ ígo̗n
zelo̗s a naǵsaggal Elezteb mon-
-datíc hoǵ a bodogoknac o̗ro̗c ha
-zaíoc ígo̗n fenlíc a naǵ velagos-
-saggal / mert ammeńńeí varos-
-nac míndo̗n píacza · es mínd
o̗ ko̗ fala fenlíc tíztasagos aran
-bol · es az o̗ píaczy̋at · es mínden
vczaíat pagímentomoztac
feno̗ssego̗s · es tíztasagos no̗mo̗s dragalatos
ko̗uecbo̗l · es az o̗ včaín alleluía
eneko̗ltetíc / Mínt írattatíc Tho-
-bíasnac ko̗nveben · es o̗ capuí

{206}
tíndo̗clíc · es fenlíc dragalatos
no̗mo̗s ǵo̗ngo̗ckel · es a be meno̗c-
-nec ńílvan vannac · es oda be-
vítetnec erdo̗mo̗knec íozagaual
mínd azoc / kík ez velagba crístos-
-nac neueíert ńomorgattatanac
Míkeppen ańa zent eǵhaz enec-
-clí · Azert nem íllíc íduezílendo̗
embernec megzomorodnía · es
bankodnía ha valamínemú
koorsag / Auaǵ eǵeb haborusag
v́tet ílletendí / de kel nekí bekeuel
zenvední a crístosert / ha e ǵo̗nǵo̗s
capun akar bemenní az o̗ro̗k ha-
-zaba / mert e capu nem eǵeb
hanemčak haborusagnac be-
-keuel valo zenvedese /· es mínd eǵeb
-nemú lelkí íozag / mert ezo̗c mon-
-datnac ammeńńeí ǵo̗nǵo̗knec
Azert e capun valakí be menend
ezt az vr ísten v́no̗mmaga vígaz-
-taly̋a meg / Kíro̗l vǵmond az

{207}
zent íras Es el to̗rlí azzent ísten az
zento̗knec zo̗meíro̗l míndo̗n ko̗ń-
-hullatast · es ímmar nem lezen sem
síras / sem ohay̋tas / sem cay̋altas
sem touabba keserúseg / Zent Ianos
meg írta · Azert ammeńńeí va-
-ros feńlíc míndo̗n íozagos ǵeńe-
-rúseggel / kít senkí megnem mont-
-hat · es megnem gondolhat · es
olʼ ígo̗n feno̗ssego̗s / hoǵ nínčen
zíksege a napnac velagosítasa-
-ra / Mert míndo̗n ígazaknac
lelke oth oly̋an feno̗s míkeppen
a nap : Ennec fo̗lo̗tte azzentha-
-romsagnac feno̗ssege velagosít-
-ía v́tet · es az ístennec barańa
az oth valo zouetnec Masod o̗ro̗-
-mo̗c lezo̗n az o̗ro̗c hazaba / Az az
Ameńorzagba lakozoknac a hel-
-nec naǵ zentsegero̗l / Mert lat-

{208}
-íac mínd o̗ro̗cke melʼ ígo̗n tínde-
-clíc a naǵ zentsegto̗l · Kíro̗l íǵmon-
da Iacob patríarcha /· Bízońaual
e hel zent · es en nem tudomvolt
Es olʼ ígo̗n zent · es olʼ ígo̗n tízta
hoǵ o̗ benne semmínemú ektelen-
seg nem lelettetíc / Kíro̗l vǵmond
az zent íras · Oda be nem meǵen
valamínemú fo̗rtelmesseg / hoǵ mí
oth tenne vtalatossagot · Mert oth
zent a nemzet · es a nep megvaloga-
-toth · Es olʼ ígo̗n zent / hoǵ oth semmí
gonoz nem lelettetíc · es semmínemú
ío el nem enezíc /· Kíro̗l zent Bernard íǵ
zol / monduan / Nem tamad oth gonos-
-sag / sem testnec ǵarlosaga / Oth nem
ńaualʼgat semmínemú coorsag · es
semmínemú zúkseg nínčen oth / bo̗y̋-
-to̗lesnec farradasa / sem ellensegnec
kesertetj · Nínčen oth by̋n theterreva-
-lo akarat / sem kedeg vetko̗zettre valo

{209}
tehetseg · Sem eǵeb nemú gonossag
de oth olʼ ígo̗n zentsego̗s a hel ~
Míkeppen zent Agoston doctor mon-
-ǵa · Hoǵ oth vaǵon čak vígasag
zomorusag nekíl /· Egesseg corsag
nekíl · Eleth halal nekíl /· Oth va-
-ǵon velagossag setetseg nekíl · Be-
-keseg haborusag nekíl / Zeretet
ǵúlo̗seg nekíl · Orzag valtozas
nekíl · es míndo̗n ío míndo̗n go-
-nossag nekíl · Oth az y̋fy̋vsag soha
megnem venho̗zíc /· Oth az eleth
el nem vegeztetíc /· Oth a zepseg
soha meg nem heruad · Oth a zere-
-teth soha megnem lankad /· Oth
soha valakí meg nem íy̋ed /· Oth
az egesseg soha megnem corul
Oth a vígasag soha megnem
kíssebúl /· Oth banat soha nem
lezem / Oth fay̋dalm soha nem zen-
vettetíc /· Oth keserúseg soha nem

{210}
ero̗ztetíc Oth a síras soha nem hal-
-lattatíc / Oth a zomorusag soha
nem lattatíc Es oth a vígasagh
mínd o̗ro̗kke tartatíc / Mert oth
a naǵ felsego̗s íoot ammeg bodo-
-gultac mínd o̗ro̗cke bíry̋ac / ky̋nel
jobbat o̗ro̗cke soha nem kevanhat-
-nac · Azert meltan feǵelmezí emberí
vaksagot zent Anselmos doctor
monduan Embo̗r mít budosol
testoua keresuen e velagí íozagot
Zeressed az eǵǵetlen eǵ íoot kíben
ío vaǵon vaǵon / Ha ígo̗n kedues
neko̗d az zepseg / oth az ígazac ol-
-ían feno̗sec mínt a nap / ha ke-
-vanod azt / hoǵ ígo̗n ero̗s leǵ / oth
hasonlatosoc lezo̗nc ístennec anǵalí-
-hoz · Ha kevanod hoǵ hozzu eletú
leǵ / Oth o̗ro̗cke valo egesseg · es eleth
vaǵon / Ha keuanod ay̋o etelth
ítalt / oth meg elego̗dnec vrnac

{211}
díčo̗segebo̗l · es meg rezo̗go̗dnec
ístennec hazabelí beusegbelo̗l / Ha
kedues neko̗d az zep edo̗s hangossag
oth anǵaloc eneko̗lnec · Ha keuanz
tízto̗ssego̗t · es kazdagsagot / Oth vr-
-nac haza tely̋es míndo̗n kazdag
-saggal · es míndo̗n tízto̗sseggel ~
Azert tauozzec el mú to̗lo̗nc e velag-
-nac zeretetj / kíbe senkí vǵ nem
zúletíc hoǵ megne halna Es ía-
-ruly̋onc elo̗ue a y̋o̗uendo̗ velag-
-nac zeretetíre /· Kíben kíkí mínd
olʼ ígo̗n meg eleueno̗díc / hoǵ o̗ro̗c-
-ke touabba nem feel hoǵ megh
haly̋on · Harmad íelo̗s o̗ro̗mo̗c
lezo̗n ammeg bodogultaknac a
helnec naǵsagarol / mert laty̋ac
mínd o̗ro̗cke melʼ ígo̗n zelo̗s a
naǵsaggal /· Kíro̗l íǵmond azzent
íras O ísten lato neep / melʼ ígo̗n
naǵ az ístennec haza · es ígo̗n naǵ

{212}
az o̗ tartomańanac hele / Naǵ · es
nínčen vegezetj · Harmadzor mon-
-ǵa e profeta naǵnac / mert nem
elego̗díc annac naǵsagarol čo-
-dalcodní / kíro̗l lezo̗n mínd ammeg
bodogultaknac el amelcodaosoc · es
elčodalcodasoc / mícoron laty̋ac o̗
orzagoknac naǵsagat míndo̗no̗s-
-to̗lfogva · es mínd azokat mel-
-íeket · es mínemú allatokat te-
-ro̗mto̗th vr ísten o̗ benne · eseǵebít
míndo̗n helʼen · Kíro̗l íǵmond az
Zent íras Tahat accoron lathní
kezdez · es beuo̗lko̗do̗l · es atte zíued
el čodalcodíc · es elzelo̗so̗díc / lath-
-van orzagodnac naǵsagat · es te
palotadnac zepseget · es o̗ bírodal-
-manac batorsagat / hoǵ o̗ro̗cke
soha to̗led el nem vetetíc / holoth
orzaglaz míkeppen keralʼ · es keral-
-ne azzoń / o̗lto̗zuen olʼ arańas ru-

{213}
-haba / kít embo̗rt megnem mond-
-hath · es zíw megnem foghat · kí
lezo̗n meg eko̗sílven dragalatos
ko̗uekkel · es no̗mo̗s ǵo̗nǵo̗ckel
kíro̗l az edo̗s bezedú zent Barnard
íǵmond · O ay̋etatos lelo̗c / gon-
-doly̋admeg mínemú lezo̗n ta-
-hat accoron atte díčo̗sego̗t / míco-
-ron o̗lto̗zendo̗l az vy̋ ruhaba · es
a feno̗ssego̗s o̗lto̗zedbe / kí lezo̗n mín-
-do̗n dragalatos no̗mo̗s ko̗uecbo̗l
meg eko̗sílven /· kíbe tahat fenlíc
anne dragalatos ǵo̗nǵ zo̗m me-
-ne íozag e velagon allelo̗gbe va-
-gon /· Azert oda síesso̗nc en zereto̗
leańím / holot íly̋en naǵ díčo̗seg-
-gel · es vígasaggal mícoron ely̋o̗nc ·
es meghalní touabba soha nem
felo̗nc Harmad íelo̗s vígasag
lezo̗n ammeńńeí hazaba az
zamtalan vígasagos · es ńay̋as-

{214}
-sagos tarsasagbalol / kí a naǵ zent-
-sego̗s vígasagot o̗regey̋tí mínd o̗ro̗c-
-ke / Mert olʼ ígo̗n no̗mo̗s · es olʼ ígo̗n
kedues a bodogoknac o̗ vígasagos
tarsasagoc / hoǵ ha lathhatnoíoc ímma
ammennel kísseb megbodogult lelo̗c-
-nec zepseget / mínd ez velagbelí ke-
-ralne azzońoknac · es leanocnac zep-
-sego̗c · es annapnac číllagoknac
es míndo̗n tero̗mto̗c allatoknac
zepsego̗c olʼan volna mínt eǵ meg
vacult · es el aggot meg pocclost ·
es ektelenílt azzońíallat az eǵ meg
bodogult lelo̗cnec zepsegeho̗z kepo̗st
Azert ha ammennel kísseb bodo-
-gult lelo̗knec zepsege felúl muly̋a
mínd ez velag belí no̗mo̗ssego̗t · es
zepsego̗t / Míth aley̋taz tahat mene
lezen az zamtalan zento̗knec · es an-
-ǵaloknac o̗ no̗mo̗ssego̗c · es zepsego̗c
kíknec tarsasagaba orzaglaz me-

{215}
-ne vígasagoc vaǵon mínd azzam-
-talan angaloknac · es az zamtalan
zento̗knec Ezt megbízońíttʼa zent
bernard doctor / monduan Oth am-
-meńńeí hazaba míndo̗n vǵan ze-
-retj eǵmast mínt v́no̗mmagat · es
ígaz vǵan o̗rúl masnac díčo̗segen
mínt ígaz v́nmagaen / de
vǵ ha ez velagba íǵen to̗th Azert
ebbelo̗l ezo̗ngbe vehettʼo̗c / hoǵ anne
o̗ro̗me lezo̗n míndo̗nnec mene
zento̗c · es anǵaloc a meńorzagban
vannac Ennec fo̗lo̗tte lezo̗n o̗ro̗mo̗c
ammeńńeí bodogoknac / mert mín-
-do̗n eǵmast meg esmerí · es megtuǵ-
-ǵa mínemú tartomambol valo · es
mínemú nemzetbo̗l valo · es melʼ ízo̗n
ala zallat mínd kezdetto̗lfogvan · kít
megbízonít zent gergo̗r doctor · es vǵ
mond Azento̗c nemčak azokat es-
-meríc kíket e velagba esmerte / de
meeg ídego̗no̗kethes kíket soha nem

{216}
Lattac · es nem hallottac / azokates
ńílvan esmeríc · es mínd neuo̗c
zerent megtuǵǵac kís mí Azert
míndo̗n íol ezebe veǵe / kí mícoron
az o̗ro̗c hazaba íutand · es azt
latanǵa / Hoǵ az o̗ attʼa /· Auaǵ
ańńa / fía / auaǵ leańa / Attʼafía
Auaǵ ío baratty̋a eleíbe íarulnac
es naǵ o̗ro̗mmel · es naǵ edo̗sse-
go̗s o̗lelettel · es naǵ bekesegnec
íeǵeuel v́tet fogaǵac · es veezíc
Valy̋on mene vígasagoc · es mene
naǵ edo̗ssego̗s o̗ro̗mo̗c mínd ebbe
lezo̗n / kíket mícoron latandnac hoǵ
az anǵalokhoz eǵǵesíltenec testnec
mínden ǵarlosaga nekíl o̗ro̗cke ve-
-lo̗c lacozvan · Ennec fo̗lo̗tte o̗rílnec
mícoron lattʼac apocclot · es mínd a
benne valocat / kíket mínd ńílvan
meg esmernec · es meglatʼac míne-
mú · es mene bínnel elveztenec · es

{217}
abbínec zo̗rńúseget · es a kennac
menevolthaat ńílvan meg esmeríc
mínd o̗ro̗cke / kírol Vronc v́no̗nmaga
bízonsag /· Holot Vǵmonda Nínčen
olʼ elrey̋to̗t títoc / hoǵ kí megnem
íelo̗ntetíc · es semmí nínčen olʼ ígo̗n
rey̋to̗gbe kí megnem tudattatíc Es hoǵ-
latty̋ac o̗rúlnec ray̋ta harom oca-
-ert / Mert ha valakí oth latnaía
attʼat ańńat / Auaǵ fíathes Else oca-
-ert ezt latvan o̗rúlnec / mert ebbe-
-lo̗l meg esmeríc az ístennec o̗ naǵ
ígassagat / hoǵ az o̗ ellensegen · es
mínd az v́tet zereto̗knec ellensegín
bozzut alloth /· Kít mínd megbízonít
az zent íras / monduan / O̗rúl az
ígaz mícoron latty̋a a bozzu allast ·
Masod okaert ez latvan o̗rílnec
Mert lattʼac az ístennec naǵ írgal-
-massagat / Kít to̗th o̗velo̗c / hoǵ
a naǵ keǵelmes ísten attavolt
nekíc annera o̗ malazty̋at e ve-

{218}
-lagba /· Kíuel o̗k íduo̗zíltec · es
o̗ velo̗c el nem veztenec · es ebbo̗l
az vr ístent íncab zeretíc · es mínd
o̗ro̗cke nekí rola halat adnac ~
Harmad okaert o̗rúlnec / mert
e latvan ammeńńeí díčo̗segh
íncab keduesb / vígasagosb · edesse-
-go̗sb · es kellemeto̗sb / Mert vǵmon-
-dnac mesto̗ro̗c hoǵ ha a fetetí
melle vetíc a feíert · es az zo̗rńú mel-
-le a zepo̗t ínkab megteczíc a feíer-
-seg · es az zepseg Ezt meg esmerhet-
ío̗c čak ebbo̗les / mert ha ez velag-
-ba nem volna zo̗rńúseg · es gonos-
-sag / tahat a zepseg · es a íozag so-
-ha nem volna íly̋en kedues · es íl-
-íen kellemetes · Tahat tekenč fely̋e-
-ben · es vessed íol rea elmedet / mert
ha ílʼen vígasagos · es ílen naǵ ńa-
-íassagos a bodogoknac · es az an-
-ǵalocnac o̗ tarsasagoc / mít aletaz

{219}
mene vígasag · es melʼ naǵ o̗ro̗m
lezen latnía a ńay̋assagos zento̗ket
A naǵ felsego̗s tízto̗lendo̗ azzont / fo̗ld-
-nec mennec keralne azzońat · es
o̗ edo̗ssego̗s zent fíat latnía · es
tarsasagba vallanía · es velo̗c
mínd o̗ro̗cke vígadoznía · Kíro̗l
vǵmond zent bernard / hoǵ am-
meńńeí paradíčomba semmí
nínčen naǵob vígasag / mínt
latnía a íesust · es az zíz maríat
o̗ coronaíogba / mert a crístus an-
-ǵaloknac eko̗ssege · es ammeńńeí
vduarnac vígasagos díčo̗sege ·
es mí fey̋o̗nc / Mí kedeg o̗ tag-
-ía vaǵonc / míkeppen zenth
íras valy̋a · es íollehet a fo̗ vísel-
-íe a coronat · Demaga az also
tagoknakes nem keueseb tíz-
-to̗ssege vaǵon belo̗le mínt ígaz
affo̗nec /· Azert valamene tíz-
-to̗ssege vaǵon a crístosnac · es

{220}
o̗ zent ańńanac ammeńńeí
vduarban / ígaz vǵan míenk
mínt ígaz o̗uek mínd o̗ro̗ckel
o̗ro̗cke · Neǵed · es naǵ íelo̗s
vígasag · es tízto̗sseg lezen am-
-meńńeí hazaba ammeg bo-
-dogultacnac a testnec naǵ
feno̗ssego̗s díčo̗segero̗l / kíuel meg
ay̋andocoztatíc mínd o̗ro̗cke / Mert
míkeppen e test e neǵ fo̗ elteto̗ al-
latogbol vaǵon zerezuen ístento̗l ~
Tudna mínt / a fo̗ldbo̗l / vízbo̗l · es egbo̗l
es túzbo̗l /· Ezo̗nkeppen neǵ ay̋andoc-
-cal lezo̗n meg ay̋andocozvan · Tud-
-ńamínt · No̗mo̗s ǵengesego̗s ha-
-tosag naǵ hamarsagos sereńseggel
zenvethhetetlenseggel · es naǵ feno̗s-
-seggel /· Ezt Vronc íesus megbízo-
-níta mínd thetemeńeuel mínd
bezedeuel hoǵ e naǵ dragalatos
no̗mo̗s ay̋andococcal ay̋andozy̋a-
-meg mínd az v́tet zereto̗ket

{221}
A ǵengesego̗s hatosagnac ay̋ando-
-cat meg peldazy̋at · es megbízoníta
thetemeńeuel o̗ zíletesebe · es felta-
-madasaba / Mert az o̗ zent ańńa-
-nac mehebo̗l vǵ ío̗ue kí / hoǵ az
zízesegenec tízto̗ssege egezlen megma-
-rada /· Ezo̗nkeppen vǵ tamada felees
hoǵ a coporso fel nem ńílec · es a
pečeto̗c egezlen megmaradanac
Ezo̗nkeppen lezen mínden díčo̗últ
testnec o̗ no̗mo̗s ǵengesego̗s hatosa-
-ga / hoǵ mínden allaton altal me-
-ǵen az allatnac meg zegese nekíl
Az zerensegnec ay̋andocates meg-
-peldaza · es megbízoníta / merth
Mícoron zent peto̗r · es zent Ianos
ey̋el a tengeren halaznanac · Ime
naǵ hertelenseggel laatac vroncat
a tenger hatan zarraz labbal íar-
-nía /· A zenvethhetetlensegnek
ay̋andocathes megpeldaza / míco-
-ron a veg vačaran a keńeret

{222}
valtoztata o̗ zent testeue · es az apo-
-stoloknak ada etelre / Kít meg raga-
-nac · es megnem seruec / maga meg-
halando test vala · A feno̗ssegnec
ay̋andokathes meg peldaza / Míco-
-ron a thabor heǵen az o̗ zent testet
valtoztata e velagos napnac feno̗s-
-segere /· Azert mínd ezo̗gbelo̗l azth
ada meg esmerno̗nc / hoǵ míne-
-mú díčo̗seggel · es tízto̗sseggel affo̗
tamada fel /· kít azzent íras ne-
-ko̗nc vǵan ezo̗nkeppen megbízo-
-ńít / monduan /· Vary̋oc az ídue-
-zítho̗o̗t mú vronkcat íesus crístust
kí meg epey̋tj ammú alazatos test-
-to̗nket / hasonlatvan az o̗ testenec
feno̗ssegeho̗z · Masut meg vǵmond
az zent íras · Tuǵǵoc hoǵ mícoron
meg íelo̗nendíc hasonlatosoc lezo̗nc
o̗ hozzaía /· De meeg mínd ennec
fo̗lo̗tte hoǵ íncab magat velo̗nc
rezesse teǵe · es mú v́tet híuo̗bben

{223}
zolgaly̋oc · es díčery̋o̗c / nem elego̗-
-det meg ewel / hoǵ e naǵ felsego̗s
díčo̗sego̗t neko̗nc adnaía · thete-
-meńeuel es megpeldaza · es zent
írassal megbízońíta /· De meeg
ennec fo̗lo̗tte mondasauales meg-
ígere adnía / holot az ewangelíom-
-ba vǵmonda · Feno̗sko̗dnec az
ígazac míkeppen a nap o̗ atty̋oc-
-nac orzagaba / Ime a naphoz
hasonly̋a az o̗ ío̗uendo̗ díčo̗sego̗-
-keth / Mert embo̗ro̗knec latasara
nem lele ennel naǵobbat kího̗z
hasonlotta volna · Azert ígo̗n mel-
-tan hasonlʼa e felsego̗s bo̗lčeseg a
naphoz mú testo̗nknec e neǵ íelo̗s
díčo̗seget / Mert ha íol meglattʼoc
e napba e neǵet lely̋o̗c / Mert
o̗ ǵengesego̗s hato allat /· Igo̗n se-
-reń allat / kent o̗ nem zenvet-
-het · es ígo̗n feno̗s allat · Azert

{224}
Else tulay̋donsaga ez a napnac
Mert o̗ hato allat · Kít ńílvan
latonc / mert az o̗ fene čoda nemo̗s
ǵengeseggel az ívego̗n altal me-
-ǵen · es az ívego̗t megnem to̗rí
Ezo̗nkeppen ammeg díčo̗últh
test míndo̗n ero̗s allatokon altal
meǵen az allat egezlen megma-
-radvan / Kíro̗l vǵmond a profeta
soltar ko̗nbe · Vram ísten en atte
neuedbe a ko̗ falon altal meǵo̗c
Masod tulay̋donsaga a napnac
ez / mert o̗ íǵo̗n sereń / Iollehet ne-
-ko̗nc nem teczík /· Demaga az ísten-
-nec naǵ hatalmassaga · es o̗ naǵ
bo̗lčesege v́tet vǵ zerzo̗tte hoǵ eǵ
ey̋el · es eǵ napon o̗ olʼ ígo̗n na-
-got · es olʼ íǵo̗n sokat folʼ / hoǵ eǵ
el lo̗th ńíl zaz eztendeg annet
nem mehetne /· de ammeg díčo̗-
-ílt test ennel serenb lezen / Mert

{225}
vǵ tartty̋ac doctoroc / Hoǵ mínt em-
-bo̗rnec elmeíe melʼ ígo̗n sereń íly̋en
sereń lezo̗n a testhes · es melʼ ha-
-mar embernec zemenec latasa
ezt íol tuǵǵoc / mert ha fel tekent
legottan a lathas fel útj ammeńńet
Ezo̗nkeppen ammeg díčo̗ílt test
čak eǵ zo̗m píllantasba valahol
akary̋a ottan oth lezen / Harmad
tulay̋donsaga a napnac ez / mert
o̗ kent nem zenvethhet / ezo̗nkeppen
ammeg díčo̗ílt test / ha meeg po-
-kolnac tízeben menne be meges
semmí kent nem zenvedne · Negy̋ed
tulay̋donsaga e napnac / mert o̗
ígo̗n feno̗s / ezo̗nkeppen ammeg dí-
-čo̗ílt test lezo̗n ígo̗n feno̗s mínth
afelsego̗s bo̗lčeseg megmondotta
De míkeppen ezt kely̋o̗n erteno̗nc

{226}
Veǵo̗c íol ezo̗ncbe / mert íduezílen-
-do̗ embernec ígo̗n kedues · es ígo̗n
kevanatossagos hallanía · es tud-
-nía Mert ammeg bodogult testnec
Ime harom díčo̗sego̗s íelo̗s ay̋ando-
ca lezo̗n Tudńamínt / A ǵengesego̗s
hatosag /· A hamarsagos serenseg /·
es a ken zenvethhetetlenseg míndo̗n
-meg bodogultaknac eǵenlo̗keppen
adattatíc /· De íme neǵedíc Az az /· A zep-
-sego̗s feno̗ssegnec díčo̗sege ez mínden-
-nec erdo̗me adattatíc / Mert míndo̗n
ígazac meneuel to̗b erdo̗mo̗t e velag-
-ban ǵúto̗ttenec / anneval naǵob le-
-zen o̗ testo̗knec díčo̗sego̗s feno̗ssege
Immar ved íol ezo̗dbe / mert meeg
čak a kís ǵermo̗knec / kí a kerezth
vízben ígazultmeg Ennec a teste le-
-zen feno̗s míkeppen a nap / Mínth
vronc íesus ammú íduezítenc meg-
bízonítta /· monduan · Feno̗sec leznec
az ígazac míkeppen a nap o̗ aty̋ok-

{227}
-nac orzagaba Immar vessed íobban
rea az elmedet Mert vǵmond y̋saí-
-as propheta / hoǵ e nap íteletnec
vtanna hetczo̗r lezen feno̗sb ennel
mínth ímma / Kít zent íras maǵa-
-razo mesto̗r ekkeppen maǵaraz / mond-
-van / Mícoron ísten e velagot tero̗mte
E nap kí ez velagot velagosíttʼa het-
-zo̗r vala ennel velagosb mínt ímma
De ímmar mícoron fo̗ld / meń · es e ve-
-lag mínd megvolna tero̗mtven
Mínd ennec vtanna ísten embert te-
-ro̗mte · es nekí parančolatoth vete
es a parančolatoth nem tarta · es
a parančolatnac megto̗rese ezt teve
hoǵ ember nem čak v́no̗mmaga-
-nac vezte el tízto̗sseget / de meg en-
-nel fo̗lo̗tte ístennec olʼ ígo̗n vtalatos
lo̗n a bín / hog abbínnec míatta
meeg a feno̗ssego̗s napees o̗ feno̗ssege-
-nec hat rezet el vezthe · Es ímma e ve-

{228}
velagnac velagosíth čak a hetedíc
reze /· De mícoron vr ísten effo̗ldro̗l ab-
-bínt elmosanǵa · es a pocolnac arńek
-zekíbe takaretanǵa /· Tahat eaz ído̗be
az ístennec zent ígassaga a napnac
o̗ tízto̗sseget meg aǵǵa · es meg ad-
van hetczo̗r lezo̗n feno̗sb ennel mínt
ímma mínd o̗ro̗cke / Kít ekkeppen
bízonít azzent íras / monduan / A
holdnac feno̗ssege lezen míkeppen
a napnac feno̗ssege a napon Tud-
-ńamínt / Az ítelet napy̋an / melʼ
napon ísten az o̗ nepenec sebeít
be ko̗tendí · es a veresegnec vak
sebeít megvígaztanǵa Es annac
vtanna míndo̗nnec mvnkay̋a
megfy̋zettetíc azzerent míkeppen
erdo̗mlo̗tte / A fízetes kedeg mínd
ammeńńeí zamtalan díčo̗segnec
ko̗zo̗tte / eǵkeppen íǵ lezo̗n / hoǵ a

{229}
kís ǵermo̗knec o̗ teste kí meeg
semmí íoth nem to̗th /· de čak a
crístusnac keńńanac · es halalanac
erdo̗mebo̗l íduo̗zílt /· Kíbo̗l adatoth
ero̗ a kerezt víznec / ez ílʼen kís
ǵermo̗knec az o̗ teste lezen hetzo̗r
feno̗sb a napnal / Mínt a bízon-
-sag megmondotta Es ímmar
a melʼ ǵermo̗c neueko̗do̗t · es va-
-lamí keves íoth to̗th / Annac a teste
anneual lezo̗n feno̗sb meneuel to̗b
íoth to̗t / Ezo̗nkeppen erčed mínd
ammeńńeí zento̗kro̗l /· Mert ha
valamelʼíc a masícnal zazzor to̗b
erdo̗mmel ment be az o̗ro̗c ha-
-zaba /· ennec zazzor naǵobban ada-
-tíc a feno̗ssego̗s zepsegnec díčo̗sege
AZert ímmar vessed íol rea az el
-medet · es gondoly̋admeg amme-
-nere teheto̗d / mert ha az zento̗k-
-nec čak o̗ testo̗knec feno̗ssege ílʼen

{230}
ígo̗n eko̗ssego̗s leǵen / Mít aley̋taz
ammeńńeí keralne azzonnac · es
az o̗ zent fíanac az anǵaloknac
keralʼanac · es mínd ezeknec fo̗lo̗tte
a felsego̗s zentharomsagnac me-
-ne leǵen az o̗ mondhatatlan · es
foghatatlan díčo̗sego̗c · es o̗ o̗ro̗cke
valo zepsego̗s · es kevanatossagos
feno̗ssego̗c / kíbe mínd o̗ro̗cko̗l o̗ro̗c-
-ke megvnas nekíl edo̗sko̗dnec ví-
-gadoznac · es ǵenerko̗dnec mínd
ammeńńeí bodogoc · Ith kezdetíc
allelo̗knek o̗ naǵ meltosaga-
Megmonda- -rol valo tanosag
tek az ísten felo̗knec · es zereto̗k-
-nec az o̗ ío̗uendo̗ díčo̗sego̗c anne-
-ra menere lehete · Immar lassoc
-meg · es íol ezo̗ncbe veǵo̗c allelo̗knekes
o̗ no̗mo̗sseget · es naǵ meltosagat
Kít meneuel íncab meg esmerend-

{231}
-do̗nc /· Anneual ínkab bínnec zep-
-ploy̋eto̗l meg otalmazy̋oc / Kít meg-
bízonít zent Bernard doctor mōd-
-van / Meneuel íobban valakí alle-
-lo̗knec meltosagat meg esmerí / an-
-neual ínkab meg zeǵo̗nlí a gonoz
eletbe magat víselní / Azert allelo̗c-
-nec o̗ naǵ meltosaganac megesme-
-retíre íelo̗sben haromkeppen íut-
-hatonc · Tudnamínt · Tero̗mto̗th alla-
-toknac meg esmeretíbo̗l /· Zent docto-
-roknac tanítasokbol · es a crístosnac
čodalatos dolgabol Else / mínec
míatta allelo̗knec meltosaganac
meg esmeretíre meheto̗nc / tero̗m-
-to̗c allatoknac meg esmeretj · Kíre
tanít mínket Zent Pal apastal
monduan / Az ístennec lathhatatlan
allatj / mínt allelo̗c · es az angy̋al

{232}
embo̗ro̗cto̗l azoknac míatta esmer-
-tetnekmeg ammely̋eket zo̗mo̗nckel
latonc / Azert latty̋oc effo̗ldet · es tuǵ-
-ǵoc hoǵ ígo̗n naǵ /· de a víz / tíz anne
mínth effo̗ld /· Es ríuíd voltaerth
mínd eǵebeket elhaǵvan latty̋oc a
napot · es vǵ tarty̋ac bo̗lč mesto̗-
-ro̗c / hoǵ naǵsaga nolc anne
mínth effo̗ld /· Azert ha íly̋en naǵ
e nap kít íly̋en kísdednec laatonc
Tahat mene ammeń kín vr
ístennec bo̗lčesege v́tet zerzo̗tte Te-
-kenč fely̋eben / latty̋oc a číllagokat
kíkro̗l vǵmondnac bo̗lčet / hoǵh
ammennel kíssebíkes naǵob mínd
e zelo̗s fo̗ldnel /· Azert ha íly̋en ígen
naǵ ez eǵ kís číllag · Valy̋on haat
mene mínd ammeń ky̋n enne
zamtalan číllagoc vannac · Es
ímmar a číllagos mennec fo̗lo̗tte

{233}
vaǵon esmeg eǵ meń · Ez olʼ ígo̗n zep
es olʼ ígo̗n tízta mínt a crístal / ez esmeg
olʼ ígo̗n naǵ / hoǵ tíz anne mínt a
číllagos meń · Immar mínd ezo̗k-
-nec fo̗lo̗tte vaǵon az zento̗knec o̗ro̗c
lakodalmoc Ennec kedeg a naǵsaga
esmeg tízzer fely̋eb valo · es naǵob
mínd az alattaualo crístal zínú meń
es annac afo̗lde olʼ ígo̗n zep · es olʼ
ígo̗n feno̗s / mínt ammeg díčo̗últ
test /· De mínd ezo̗knec naǵsagat
zepseget · es mínd o̗ díčo̗sego̗s feno̗s-
-seget allelo̗c fo̗líl muly̋a · ket oka-
ert · Elso̗ okaert / mert mínd ezo̗knec
naǵsaga az ístennec naǵsagat meg-
-nem foghatty̋a /· de allelo̗c megfog-
-y̋a / a benne valo zent zeretettel kíuel
e velagba zolgalta · es díčerte v́tet /
Mert allelo̗knec mene volta a zere-
-tet zerent vaǵon · Azert ha allelo̗c
ístent ígo̗n zerette / tahat ígo̗n naǵ / ha

{234}
keuesse zerette / tahat kísded / ha ke-
-deg semmíe zerette / tahat semmí
Azert čak annerafogǵa allelo̗c
az ístent ammenere zerette zolgalta
es díčerte v́tet · Masod oka míert
allelo̗c ammeńńeknec naǵsagat
es mínd o̗ díčo̗seget felúl muly̋a
ez / mert ezo̗knec vra · es keraly̋a
Azert mínd ezo̗gbelo̗l adatíc meg-
esmerno̗nc / hoǵ mínd eǵbe theuen
fo̗ldet / vízet / eget / túzet · es a naǵsagos
meńńeket · es mínd ezo̗knec kazdag-
-sagat / allelo̗c mínd ez ezo̗ket felílmul-
-ía az o̗ no̗mo̗s meltosagaual Masod
keppen Allelo̗knec meltosaganac
meg esmeretíre meheto̗nc doctorok-
-nac mondasocbol /· Azert elezteb veǵo̗c
elo̗ue zent Bernard doctornac mon-
-dasat / kí allelo̗knec meltosagat ekkep-
-pen díčerí / monduan O lelo̗c ísten-
-nec čodalatos tero̗mto̗t allatty̋a
houa veto̗d magadat / Ha effo̗ldí alla-

{235}
toth gondolod / ennel íob vaǵ / ha a ńap-
-nac zepseget čodalod / annal zeb vaǵ
Ha ammeńńeknec magassagat ne-
-zo̗d / Annal magasb vaǵ / ha az anǵa-
-loknac díčo̗seget gondoly̋ad / azokhoz
hasonlatos vaǵ / Mít monǵac te ro-
-lad o lelo̗c / hanem čak hoǵ atte tero̗m-
-tednec vaǵ allatta zent Agoston doc-
-tores díčerí allelo̗knec o̗ naǵ melto-
-sagat · es íǵ mond / mert míkeppen
az ísten míndo̗n tero̗mto̗t allatoknac
fo̗lo̗tte vaǵon / ezo̗keppen allelo̗c o̗ ter<.>me-
-zet zerent valo meltosagaual míndo̗n
lathhato allatokat fo̗líl mul / Mert sem-
-mí nínčen tehetsego̗sb ·/ es felsego̗sb az
okos lelo̗knel / Mert valamí ennec
fo̗lo̗tte vaǵon / čak a tero̗mto̗ o̗nno̗m-
-maga Tekenč felʼeben · es íol ezo̗dbe
veǵed mene meltosaga leǵen alleloc-
-nec / Ezo̗n zent Agoston ígo̗n felma-
-gaztaly̋a v́tet / monduan Oth az o̗ro̗c
orzagban míndo̗n anǵalocat zaz

{236}
ezo̗r ezo̗rzo̗rnel bízonsaggal a napnal
feno̗sbnec esmero̗nc lenníe · es mín-
-do̗n zento̗knec lelko̗ket anǵalí fe-
-no̗ssegho̗z íǵenlo̗nec nem keto̗lko̗do̗nc
lenníe · Harmadkeppen allelo̗knec
naǵ meltosaganac meg esmeretíre
meheto̗nc a crístosnac čodalatos
dolgabol mínemú dolgot to̗th alle-
-lo̗kert /· Kít hasonla dragalatos ǵen-
-ǵho̗z / monduan / hasonlatos meń-
-ńeknec orzaga keresko̗do̗ embo̗r-
-ho̗z · kí ío ǵo̗nǵo̗ket keres /· lele kedeg
eǵ dragalatos ǵo̗nǵo̗t · es mínden
íozagat el ada · es megveue v́tet
Crístosnac haat tulay̋don íaua · es
marhay̋a volt ez velagba Tudnamīt
o̗lto̗zo̗ ruhay̋a / Ańńa / teste / vere / ele-
-uensege · es lelke Es e dragalatos
no̗mo̗s ko̗uet mínd e hat keppen
valo íozagat el ada / mert az o̗ ru-

{237}
-haíat ada a fezíto̗knec /· Ańńat a ta-
-nítvannac Testet a naǵ veresegre
Veret kí ontasra / Eleuenseget a ha-
-lalnac · Es az zent lelket o̗ zent atty̋a-
-nac · es ekkeppen ez no̗mo̗s ǵo̗nǵo̗t
ammí lelko̗nket maganac megve-
-ue · Tekenč fely̋eben · es ved íol ezo̗dbe
te lelko̗dnec o̗ naǵ meltosagat / Mert
az ky̋nec anǵalocnac ezo̗rí zolgal-
-nac / allelo̗kert harmíncz harom ez-
-tendeíg zolgala · o̗ ero̗tte mvnkalco-
-deec · o̗ ero̗tte farrada · o̗ ero̗tte pre-
-dícalla · o̗ ero̗tte zenvede · es mínd
o̗ eletínec ídeín ero̗tte naǵ híwseg-
-gel zolgala · Kíro̗l vǵ monda o̗n-
-no̗mmaga · Embo̗rnec fía nem
ío̗th zolgaltatnía · de zolgalnía Mít
aley̋taz ha embo̗ro̗c ko̗zo̗t íly̋en
ígo̗n naǵ bín <.>leǵo̗n az zolganac
berec megnem adnía /· Vǵhoǵ meń-

{238}
-be kealto bínnec mondassec · Míne-
-mú bínt az tezo̗n / Kí crístosnac zol-
-galattʼat megnem aǵǵa · De o̗
to̗le allelo̗c kíert enne naǵ mvn-
-kaath to̗th a bínnec míatta elveztj
Melʼ ígo̗n naǵ bín e leǵen · Zent ber-
-nard meg íelo̗ntj / monduan Crístus
kí o̗nno̗n tulay̋don véret allelo̗kert
kí onta nem keueseb haborgatast
zenved azoktol kík allelko̗ket bín-
-nec míatta · es gonoz kízto̗knec / Au-
-aǵ gonoz peldanac míatta o̗ to̗le el-
veztíc /· Mínth ígaz azoknac míatta
kík a kereztfan vereet kí onthac
Tekenč fely̋eben · es ved íobban ezo̗d-
-ben allelo̗knec o̗ naǵ meltosagat
Kíert ameńńeí keralʼ nem čak
ennec socat zolgala farrada · es
zenvede /· de meeg olʼ ígo̗n naǵra
bo̗čúle / hoǵ a kíket lath el vezen-
-do̗nec lenníe /· Azokat megsírata ~
es sírtaba mícoron be meǵenvala

{239}
íerusalembe ezt monǵauala OIeru-
-salem íerusalem ha te meg esmer-
-ned a read ío̗uendo̗ vezelt / te ím-
-ma nem o̗rílnel / de envelem eǵe-
-to̗mbe sírnal · Azert mínd ebbo̗l aǵ-
-ǵa meg esmerno̗nc e naǵ felsego̗s
bo̗lčeseg allelo̗knec o̗ naǵ meltosagat
Mert a naǵ hatalmas čazaroc · es
a naǵ felsego̗s keralʼoc · es a naǵ
bo̗lč doctoroc kísded allatert · es ke-
-ves okert nem zoctac sírast tenní ~
de az o̗ sírasoknac ígo̗n naǵ okanac
kel lenníe valamínec / Ezo̗nkeppen
a crístus kí ammíndo̗nhato atʼa-
-nac bo̗lčesege · es míndo̗n keralʼoc-
-nac keraly̋a / nem keues oka lo̗n
az o̗ sírasanac / de bízonaual ígo̗n
nag / mert ńílvan lattʼauala az el-
vezendo̗ lelko̗knec ímez harom
naǵ vezedelmet / Eǵǵet ezt / hoǵ a
halalatlansagnac míatta az o̗ keń-
-ńanac halalanac erdo̗me semmít

{240}
nekíc nem haznalna Mas vezedel-
-met lattʼauala ezt / hoǵ e dragala-
-tos no̗mo̗s lelko̗t / kí vaǵon ístennec
zo̗melʼere tero̗mtven / ezt a bínnec
rutsagos ondogsagaual erdo̗gne
zo̗mely̋ere valtoztattʼac / Harmad
vezedelmet latty̋auala / hog míne-
-mú naǵ kemensego̗s sententíat fe-
-ío̗kre adando lezen / mícoron ne-
-kíc ez naǵ íaí vezíkkel valo ígeket
feío̗kre oluassa / monduan Meńńeto̗c-
-el atkoztac en to̗lem az o̗ro̗c tízben
kí megvaǵon zerezuen erdo̗gnec
es mínd az o̗ anǵalínac Azerth
mínd enne soc bízonsagbol ńílvan
megteczíc / melʼ ígo̗n naǵ leǵen alle-
lo̗knec o̗ meltosaga / Ky̋nec a keǵo̗s
ísten íly̋en naǵ díčo̗sego̗t zerzo̗t adnía
Es kít a felsego̗s bo̗lčeseg olʼ ígo̗n dra-
-ganac búčúle / hoǵ fo̗ld meń · es mínd
ezo̗kbevalo kazdagsag nem ílleec
arraba Mert mínd ezo̗knel draga-

{241}
-latosb / de kí míndo̗nnel fely̋eb valo
es dragalatosb / čak ez adathec
arraba Tudńamínt /· Az artatlan
crístus · kí o̗nno̗mmagan veue meg
o̗nno̗m maganac · Azert ímmar
a Crístus múfey̋o̗nc · es mú taǵǵa
vaǵonc · Es ínnectoua o̗ to̗le el ne
zakagǵonc /· de mínd o̗ro̗cko̗l o̗ro̗cke
vele lacozzonc · es vígadozzonc / de
míkeppen ez lehesso̗n / zíkseg megta-
-nulnonc A tanusag ez / hoǵ míco-
-ron testo̗ncben / Auaǵ lelko̗ncbe tíz
tamadanc / ezt vǵ ottan kel meg-
-rekkenteno̗nc / hoǵ Langat ne
vethhessen A testnec túzet kel meg
-rekkenteno̗nc A keǵo̗s ańahoz va-
-lo ko̗ńo̗rgessel · es az o̗ zent fíanac
keńńanac halalanac meggondo-
-lattʼaual · es az ay̋etatos y̋madsag-
-nac vízeuel /· Allelo̗cben tamado
tíz /· A haragossag / ǵúlo̗seg / íreǵseg ·
es engedetlenseg / kíc tamadnac

{242}
mínd az atkozot keuelsegbo̗l · Ez
íly̋eten atkozot erdo̗gj · túzet megkel
retkenteno̗nc · es megkel oltanonc
az zent bekesegnec alazatossaga-
-nac · es engedelmessegenec zento̗lt
vízeuel · es íǵ langat nem vet-
het · es az ístennec lakodalmat
megnem ǵoy̋thattʼa · es ekkeppen
a poríto panaztol megmeneko̗díc ~
Kíro̗l vǵmond a propheta soltar
ko̗ńbe /· Vram túzzel ǵoy̋takmeg atte
zentsego̗s lacodalmadat · Istennec la-
-codalma allelo̗c /· Kíben az zent beke-
-seg / alazatossag · es engedelmesseg va-
-ǵon Ennel zokot ísten lakoznía mínd
e velagba · es mínd a ío̗uendo̗ben
Vrnac Neuebe kezdetíc zent
-sego̗s eletnec fely̋eb valo gra-
-díča · Tudńamínt / haborusa-
Sok got bekeuel zenvedníe
az ígazaknac haborusagoc · es

{243}
vr ísten mínd ezo̗cbo̗l megzabadíttʼa
v́ket /· Azert mínket ínth az zent íras
monduan / A bekesegnec napy̋an el
nefeletko̗zy̋el a haborusagnac napy̋a-
-rol Se kedeg a haborusagnac napy̋an
el ne feletko̗zy̋el az o̗ro̗c íonac nap-
-íarol · Iol ezo̗ncbe veǵo̗c · es zy̋uo̗ngbe
ero̗ssen be ńomy̋oc / hoǵ az ístennec
írgalmassaga olʼ ígo̗n naǵ / hoǵ a
ío̗uendo̗ kenert ez velagon valo
ńaualʼanac bekeuel valo zenvede-
-sert veezí / vǵan tezo̗n mínt az olʼ
embo̗r ky̋nec volnal ados eǵ ma-
-sa aranńal · es venne to̗led e masa
arańert az zam veto̗ penznec eǵ-
-ǵíket / mert mel kíčínded · es melʼ
keues eǵ penz a masa arannac
ellene · íly̋en keues ez velagban
valo ńaualʼa zenvedeso̗nc a ío̗-
-vendo̗ kenhoz kepo̗st /· Kíro̗l a zent

{244}
íras íǵmond / Napot adek neko̗d ezten-
-do̗íert · Ved íol ezo̗dbe / hoǵ ígo̗n soc ío-
-zag ío embo̗rnec haborusagot Bekeuel
zenvedesbo̗l · Elso̗ íozag ez ío̗ belo̗le /· Mert
ísten ennec míatta meg o̗rízí az o̗ va-
-laztattaít / meg otalmazy̋a · es megker-
-to̗lí v́ket a haborusagnac kerteuel
hoǵ a zomac meg ne mary̋a v́tet
kík kedeg ez so̗uent elzaggaty̋ac
ezo̗ket a pocolbelí zomac megmar-
y̋a · Mert íruan vaǵon / hoǵ moy̋ses
elvethe kezebo̗l a vezzo̗t · es zomac ke-
-ǵoua valtozec Ezo̗nkeppen valakí
ístennec vezzo̗y̋et / Az az / A ńaualʼa
zenvedest bekeuel nemvey̋endí Ne-
-kí valtozíc o̗ro̗k halalra · kít meg-
bízonít azzent íras / monduan · Va-
-lakí a feǵelmet ǵúlo̗lí / ez meghal
Azert a vezzo̗ megnem o̗l · de a zo-
-mac meg o̗l / Mínd ezo̗cbo̗l ńílvan
meg esmerhettʼo̗c / hoǵ a vezzo̗n erte-

{245}
-tíc e velagj naualʼa zenvedes · es azzo-
-mac keǵo̗n az o̗ro̗c halal /· Zent gergo̗r
doctor es íǵmond / Valamít tezen a
čep a buza magnac · es a reez a vas-
-nac · es a túz az arannac / ezo̗nt thezí
a haborusagnac bekeuelvalo zenvedese
a valaztattaknac · Masod íozaga a
a haborusagnac bekeuel valo zenvedese
ez / mert arra kezerít / hoǵ ístent ke-
-resso̗c · Kíro̗l azzent íras íǵmond ~
Kendbe orczay̋okat zeǵo̗nseggel · es ke-
-resíc atte neuedet Azzent ewangelí-
-um es íǵmond · A tekozlo fíu ńaualʼa-
-ra ívta · es o̗ attʼahoz there · Zent gergo̗r-
doctores íǵmond / Az vr ísten nemelʼec-
-nec íth e velagba keduez / hoǵ v́ket
ío̗uendo̗be ǵo̗to̗ry̋e /· Es nemely̋eket
azert veer íth / hoǵ v́ket o̗ro̗cke ne
verne · Ezo̗n doctor esmeg íǵmond
ha vr ísten a ńaualʼa zenvedo̗cnec
ameńńeí o̗ro̗csego̗t adní nem

{246}
akarnaía v́ket e velagba a naualʼa
zenvedessel nem ńaualʼgatnaía · Har-
-mad íozaga a haborusagnac bekeuel-
valo zenvedesenec ez / mert ez íly̋eten
embo̗rnec ísten tarsa / Kít megbízo-
-nít azzent íras / monduan / Vele
vaǵoc az haborusagba / meg zabadí-
-tom v́tet · es meg díčo̗y̋to̗m v́teth
Masut meg vǵmond /· Vr ísten mel-
-lette vaǵon azoknac kík meghabo-
-rottac zíuo̗kbe · Nabokodonozor ke-
-ralʼ daníelt bevethe harmad maga-
-val az ego̗ kemencebe / betekente · es
lata neǵedo̗t velo̗c hasonlatost ísten-
-nec fíahoz / Neǵed íozaga / Mert mí-
-keppen a túz megtíztíth /· Azonkeppen
a haborusagnac zenvedese fey̋er
bíborbol čenal embo̗rnec ruhat / Kít
megbízońít azzent íras / monduan
Adatec nekí o̗lto̗zet fey̋er · es feno̗sse-
-go̗s bíborbol / Ky̋n čodalkodíc mīd

{247}
ameńńeí vduar / monduan Ezo̗k
kík o̗lto̗ztec fey̋er ruhaba honnat
ío̗ttenec · Feleleto̗th vo̗nek / monduan ·
Ezo̗c azoc kík ío̗ttenec naǵ haboru-
-sagbol · O̗to̗d íozaga / mert erdo̗mlí e ha-
-borusagnac zenvedese / az ístení vígazta-
-last /· Kít a zent íras megbízońít / mond-
-van /· Az akkí necto̗c vette e ńaualʼat vǵan
azon hoz necto̗c esmeg o̗ro̗c vígasagot
Haly̋ad mít mond a bízonsag a xpūs
Bízoń bízoń mondom necto̗c / mert ty̋
sírtoc · es ohay̋totoc / e velag kedeg o̗rúlʼ
De attú zomorusagtol fordul vígasagra
Mert ío̗uendo̗be a haborusagba valo
keń hullatasnac eǵ čo̗ppenete valtozíc
azoc ko̗bo̗l vígasagnac boraual / mert
íruan / Hoǵ a haborusagot bekeuel zen-
-vedo̗knec ko̗ńhullatasat ísten o̗nno̗mmaga
to̗rlí el /· Vǵhoǵ / touabba nem lezo̗n sem
ohay̋tasa sem sírasa sem halal mínd o̗ro̗c-
-ko̗l o̗ro̗cke /· Hatod íozaga a bozzusagnac ·
es haborusagnac bekeuel valo zenvedese-

{248}
-nec ez / Mert martíromsagnac corona-
-íat erdo̗mlí / Kít megbízonít zenth
Gergo̗r doctor / monduan · Ńak vagas
nekíl martíromma leheto̗nc / ha bí-
-zonsaggal lelko̗ncbe bekesego̗t tartand
-donc / Mert naǵob zenetlen haboru-
-sagba lenníe · es o̗ benne bekesego̗t
tartanía / honnem eǵzo̗r a to̗r ala
embo̗rnec ńakat vetníe · Azert tud-
-nonc íllíc / hoǵ bekesego̗t tartanía
haborusagba / malaztnac naǵob íeǵe
ez / honnem halattakat feltamaztaní
es korocat vígaztanía / kít zent gergo̗r
doctor íǵ bízonít / monduan · Naǵob-
-nac aley̋tom haborusagba a bekeseg
tartast íeǵo̗knel · es čoda thetelo̗knel
Mert a temezet nem aǵǵa hoǵ a
haborusagba bekesego̗nc leǵen / de
ezt a malazt aǵǵa /· Azert a bekete-
-leno̗c azt mutattʼac / hoǵ ístennec
malazttʼa nínčen benno̗c / mícoron

{249}
a to̗th bozzusagoth bekeuel nem zen-
-vedíc /· De číčorog mínt a kenetlen
zekerbe valo kereek / es megpattan
mínt a túzbe to̗th íres fazeek · Kíro̗l
zent Gergo̗r doctor íǵmond / Embo̗r
mínemú legen o̗nno̗mmagaba / ezt
atto̗th bozzusag meg íelo̗ntj /· Azert
mínd ammeńńeí zent matíromoc
čak ez haborusagnac zenvedeseíert
ammeńńeí íelo̗s tízto̗ssegnec corona-
-íat / Kíro̗l zent Agoston doctor íǵmond
Hoǵ herodes keralʼ soha az appro zen-
-to̗knec zolgalattʼaual annet nem
haznala menet ǵúleseuel · es habor
-gatasaual / Heted íozaga / mert ez
ístennec fíaua tezo̗n embo̗rt / Kíth
o̗nno̗mmaga megbízonít a crístus
Monduan · Bodogoc a bekesego̗sec
mert v́k ísten fíanac híuattatnac
Sent Gergo̗r doctorees díčerí · es
Vǵmond · A gonozoc kík mínketh

{250}
íth ńomorgatnac / ístenho̗z menníe ke-
-zerítnec / Azert senkí a haborusagnac
zenvedeset kísded íozagnac ne ítely̋e / de
ígo̗n naǵnac aley̋ča / Mert nem čak
a felsego̗s íotol adatíc /· de meeg a felsego̗s
íobaes volt / Kíbo̗l ńílvan megteczíc
íonak lenní / Mert a crístosba sem
eǵeb nem lehet hanem čak ío · Azert
senkí ne leǵen ko̗zzúlo̗nc olʼ bolond
mínt a may̋om / kí mícoron a dío
fara haag · es a díaba zakazt meg-
-harapy̋a · es meg erzí a felso̗ heanac o̗
keserúseget / elhaǵǵa /· Auaǵ elhagítty̋a
es ekkeppen nem íut a belínec edo̗sse-
-gere Mí kedeg ne teǵo̗nc y̋ǵ /· de fo-
gaǵǵoc azzentlelo̗cnec tanačat
kí a bo̗lčnec míatta íǵmond · Tar-
-čad a feǵelmet · es elne bočassad v́tet
Mert a ío̗uendo̗be haborusagh
fogǵa azokat kík ma azt el tauoz-
-taty̋ac /· Sent Ieronímos íry̋a / hoǵ
nemínemú zent ven íambor az

{251}
o̗ meg corult tańítvańat íǵ vígaz-
-taly̋auala / monduan · Fíam meg ne
haboroǵǵal atte testo̗dnec corsagaert
Mert ha vas vaǵ / ennec míatta a
rosda rolad el vetetíc / ha kedeg Arań
vaǵ / ennec míatta tíztab leez · es a
naǵrol nagobra veteto̗l · Mas aty̋a meg
Vǵmond vala · Mícoron ísten vala-
-kínec coorsagot aad /· ha ezert zaz
eztendeíg zolgaltoncvolna nekí
megsem volna soc · Azert ne leǵen
nehez neko̗nc a ńaualʼanac zen-
vedese / Kíbo̗l neko̗nc enne soc íozag
adatíc Vrnac Neuebe kezdetíc
zent Alazatossagnac díčeretí kí
míndo̗n íozagnac fondamento-
-ma · es zentsego̗s eletnec fely̋eb-
-valo gradíča e fo̗líl meg írattac-
-nal / kít neko̗nc díčer a felsego̗s
bo̗lčeseg · es mínd vtanna valo
zent doctoroc · es ekkeppen mondnac
VAlakí magat meg alazy̋a / ez

{252}
felmagaztatíc mínd felden meńńo̗n
Fo̗ldo̗n / mert ísten malazty̋aual
megbeuúl / meńbe / mert a zo̗nto̗c
ko̗zzúl eǵ lezen /· Díčerí mí vronc
íesus ez zent alazatossagot · es
míndo̗n tízto̗ssegre fel magaztalo mon-
-ǵa / Kínec okaert míneko̗nc ígo̗n
zeretendo̗ · es míhozzanc o̗lelendo̗
es zorgalmazatossaggal keresendo̗
Kít ha meglelhetendo̗nc míndo̗n
íozagot vele meglelo̗nc / mínt a zent
íras megbízoníttʼa / monduan Io̗ue-
-nec enneco̗m míndo̗n íook vele
eǵeto̗mbe · es zamtalan tízto̗ssego̗c
o̗ kezey̋nec míatta / Azert termeze-
-to̗nc azt aǵǵa · es azt mutaty̋a / hoǵ
mínden embo̗r kevanńa maganac
a tízto̗ssego̗t · es o̗ felmagaztatasat
es ala veteset nem kevańńa · E
kedeg nem čoda / mert embo̗r
a naǵ felsego̗s íora vaǵon tero̗mt-

{253}
-ven ístento̗l · Míert íly̋en naǵ felsego̗s
íozag leǵo̗n e zent alazatossag / hoǵ mín-
-do̗n íozagot o̗nmagaba tart / Azert nem
čak vronc díčerí v́tet / de mínd azzent
doctoroc míndo̗n íozagnac fo̗lo̗tte magaz-
-taty̋ac v́tet / Kít zent bernard ekkeppen
díčer · es vǵmond · Az alazatossag mín-
-do̗n lelkí íozagnac keralne azzońa / by̋nek-
-nec halala /· Feǵelmnec dray̋kaía Tudo-
-mannac ǵo̗kere / Zerzetnec ero̗ssege ·
Zízesegnec eko̗ssege · Zentlelo̗knec laco-
-dalma · es Zent haromsagnac gazda-
-ía / De mí leǵen az Alazatossag
Sent gergo̗r doctor rea felel · es íǵ
mond /· Az Alazatossag ez · Mícoron
valakí o̗mmagarol kísdedo̗t alíth ·
es eǵebeknec íovolthat íríǵseg ne-
-kíl · es lelo̗knec sebe nekíl díčerí
Mert azzent embo̗ro̗c meneuel fel-
-íeben íozagba haznalnac / Anneual
ínkab o̗nno̗mmagokat meltatlan-

{254}
-nac ítelíc lenní Sent Agoston doctores
íǵmond / Az Alazatossag míndo̗n íozag-
-nac fey̋e · es míndo̗n lelkí íozagoknac
fey̋edelemseget valʼa · es eǵeb íozagokat
o̗nno̗n ereíbe tart Es semmí íozag
nínčen / hoǵ kí mínket ístennec · es em-
-bo̗ro̗knec olʼ ígo̗n keduesse teǵo̗n mínth
ez zent Alazatossag Ez azzentsego̗s
íozag / kí nem čak o̗rdo̗go̗t / de meeg
az ístenthes meg ǵo̗zí / Kít megbízonít
zent bernard doctor es vǵmond O bo-
-dog alazatossag / Kí ístennec keǵelmesse-
-go̗t o̗nno̗mmagahoz vonza · es o̗ keha-
-talmassagat megko̗to̗zí naǵ az alaza-
-tossagnac ereíe / Ky̋nec az ístení felseg ígo̗n
ky̋ńńen hay̋ol / zent Agoston es íǵmond
Igo̗n naǵ felseg vaǵ vram /· de az Ala-
-zatosoknac zíue vaǵon te hozzad Ríchar-
-dos doctor es íǵmond / čak ez affelsego̗s
íozag / kí az ístení velagossagot · es am-
-mennet keuansagot · es zereteto̗t meg-

{255}
-ǵoy̋ty̋a embo̗rnec zíuebe lelko̗be ~
Azert ez zent Alazatossag kíkbe ley̋end
híuo̗n nem čak hoǵ e velagba ísten
malazty̋at erdo̗mlíc /· De meg ío̗uen-
-do̗be vr ístento̗l naǵ díčo̗sego̗t ko̗uet-
-nec / kí díčo̗segre · es ameńńeí haza-
-ba senkí nem mehet / hanemha elo̗-
-zer ínčelko̗díc alazatossagnac vtan
íarnía /· Kít megbízonít zent Agoston
doctor · es vǵmond / Magas ammeń-
-neí hazanc · es oda meno̗ vth alaza-
-tossag /· Azert valakí ammeńńeí ha-
-zath keresí az vtath el ne haǵǵa Azert
e felsego̗s íozagot íozagot míndo̗nnec
Fo̗lo̗tte kel kevannonc · es keresno̗nc
es attol kí athhattʼa kel kerno̗nc · Kít
ha kerendo̗nc / megnem tagadhat-
-ía / Mert v́no̗mmaga mongy̋a
Kery̋eto̗c · es vezíto̗c / Keresseto̗c · es
meg lelíto̗c /· Kít ha meglelendo̗nc
olʼ ígo̗n naǵ íooth lelo̗nc / kí mín-
-do̗n íozagot felúl mul /· Ielo̗sben ímez

{256}
harumba /· Tudńamínt / Dragala
tos voltaual / edo̗ssego̗s íllatty̋aual
es o̗ zepsegeuel Elezteb mondatec / hoǵ
míndo̗n íozagot felúl mul dragala-
tos voltaual / kíert hasonlʼac doctoroc
Ket velagos allatokhoz · Tudńamínt /
Az aranhoz · es a balsamhoz /· Kít
fo̗ldo̗n míndo̗n allatocat felúl mul
-nac · Es keth allat vettesset a vízbe
Az arań legottan a feneko̗n holot alsob
helt leel / oth al meg /· A balsamon ke-
-deg fo̗lse helt tart / ezo̗nkeppen a zent
Alazatossag alath fekzíc mínt az
ero̗s fondamentom / ky̋nec nínčen
houa esní / ky̋ert o̗ naǵ batorsagos
Mert zent lelo̗knec ereíeuel tartatíc
Míert azzentlelo̗knec tulay̋donsaga
ez / hoǵ o̗ az alazatosockal lacozíc · Es mí-
keppen a balsamom a vízbe fo̗lse helt
tart / ezo̗nkeppen ez zent Alazatossag
míndo̗n íozagba fo̗lse helt tart
Mert čak ez az zent íozag / kí er-

{257}
-do̗mlí fo̗ldo̗n meńńo̗n affel magaz-
-tatast / Kít megbízońít az zenth
íras / monduan /· Kí alazatos ley̋end
lezen díčo̗segbe / Azert a ky̋nel nínčen
megkeresse / mert čak ennec míatta
lehet ístennec kellemeto̗s /· Kít megbí-
-zonít y̋sídoros doctor · es vǵmond
Kít o̗mmaganac kelletlen / ístennec
kellemeto̗s · es / Kí o̗mmaganac vta-
-latos ístennel Dragalatos Es anneual
ístennec elo̗tte dragalatosb meneuel
valakí o̗ zo̗mey̋nec elo̗tte vtalatosb
· Masodzor mondatec hoǵ ezzent Ala-
-zatossag eǵeb íozagocat felúl mul
az o̗ edo̗ssego̗s íllatty̋auales /· Díče-
-ko̗dnec a bodog zíz maría / kí meg
vaǵon íruan bo̗lčnec ko̗nueben ·
Monduan · Mícoron volna a ke-
-ralʼ o̗ hay̋locaba / Az az / A Crístus o̗ at-
-y̋anac kebelebe / az en nardosom o̗
íllattʼat ada / Az az / En alazatossagom

{258}
az ístennec fíat ala vona effo̗dre Ez
az zent alazatossag / kít zent Agoston
díčer / monduan / O bízoń zent Alazatos-
-sag / kí embo̗ro̗knec ístent zúle · halot-
-taknec eleuensego̗t ada · Paradíčo-
-mot meg níta · es embereknec lelko̗ket
megzabady̋ta /· Azert ez zíz maríanac
alazatossaga lo̗n meńńeknec lay̋tra-
-ía / ky̋nec míatta ísten ala zalla fo̗ldre
Ez oka míert Zent Bernard ezt mon-
-ǵa /· Kelle ístennec maríanac zízesege
de alazatossagnac míatta fogada
ístennec fíat mehebe / Harmadzor mon-
-datec / hoǵ ez zent Alazatossag felúl mul
eǵeb íozagokat o̗ zepsegeueles / mert mí-
-keppen ez velag semmít nem haznal a
napnac velagossaga nekíl ·/ ezo̗nkeppen
eǵeb íozagoc semmít nem haznalnac
e zent alazatossag nekíl / Mert míkep-
-pen e nap velag míndo̗n allatok<n>at
meg zepít / meg vígaztal · es megve-
-lagosíth / Ezo̗nkeppen ezzent Alaza-

{259}
-tossag míndo̗n íozagot meg eko̗sít · es
meg edo̗sey̋t · es ístennec kellemeto̗sse · es
embo̗ro̗knec keduesse · es íduo̗ssego̗sse tezí
Embo̗ro̗knec elmeíet megvelagosíttʼa · zíuet
meg vígaztaly̋a · es megtíztíttʼa · es ístēnec
lacodalmay̋a tezí · Kíro̗l vronc íesus xp̄s̄
íǵmond / O̗ hozzaía ío̗uo̗nc · es vele laco-
-dalmat tezo̗nc /· Díčereto̗s azert e zent
alazatossag míndo̗n íozagnac fo̗lo̗tte
Mert míkeppen a crístusnac zent
ańńa míndo̗n anǵaloknac keralne
azzońa · es míndo̗n malaztoknac
meglelo̗y̋e / ezo̗nkeppen ez zent Alaza-
-tossag míndo̗n íozagoknac keralne az-
-zońa · es míndo̗n malaztoknac lelo̗y̋e
es megtartoy̋a · Es e nekíl eǵeb íozag
mínd semmí /· Kít megbízonít az
zent íras / monduan / Míndo̗n arań
eho̗zkepo̗st kís fo̗uenče · es míndo̗n
ezúst aley̋tatec o̗ elo̗tte mínt a saar
Az arańon erteteíc a zeretet / Az ezísto̗n
kedeg ertetnec eǵeb lelkí íozagoc ·

{260}
Mínth tíztasag tartas / bo̗y̋to̗les / y̋mad-
-sag / engedelmesseg / es mínd eǵeb ío-
-zag / De mínd ezo̗c az zent alazatos-
-sag nekíl mínd semmí az o̗ro̗c erdo̗m-
-re · es mínt assaar ístennec elo̗tte
kelletlen / Arra monǵa azzent Iras
En nalam nekíl semmít nem te-
-hetto̗c /· Azert ez oka / míert írasban
arannac neueztetíc ezzent Alazatos-
-sag /· Holot <vǵ> a Bo̗lč vǵmond · Az ala-
-zatossag míndo̗n íozagnac ańńa
Mert míkeppen az ańatol fogatta-
-tíc az embo̗r / zúletíc · es neueltetíc / ezo̗n-
-keppen Az zent alazatossagtol zúlet-
-nec míndo̗n íozagoc · Azert akar-
-y̋atoke hoǵ meńorzagnac capuy̋a
nekto̗c meg níttasseec / tahat legeto̗c
alazatosoc /· Mert ez a zentsego̗s kulč ·
Idest clauís · Ky̋nec míatta nem čak
a capv /· De meeg a meńńeknec

{261}
tíky̋aes meg íelo̗ntetnec · es a malazt-
-nak kenče meglelettetíc /· Kíro̗l vǵmōd
azzent íras · Míndo̗no̗kbe magad
meg alazy̋ad · es malaztot lelz ísten-
-nec elo̗tte Sent Agoston doctores vǵ-
-mond · Alazatossag meńorzagnac
kulča / ky̋nec míatta megníttatíc
es ky̋nek míatta írasoknac títky̋a
meg íelo̗ntetíc / Akarodee hoǵ ísten
read tekenčen / tahat leǵ alazatos
Mert ez allelo̗knec zepsege / ky̋ert vr
ísten o̗ro̗mest nez reay̋a · O en ísteno̗m
Elz a kíuel díčeko̗díc a bodog zíz ańa
maría zent ersebethnec elo̗tte / mōd-
-van · Mert tekente vr ísten o̗ zol-
-galo leańanac alazatossagat Eǵeb
íozagot kíuel tely̋es vala semmíth
eleíbe nem vethe / hanem čak ezt
Mert tuǵǵauala hoǵ čak ennec
míatta lo̗th ístennec ańńa · es čak
ezert mondatíc bodognac mínd fo̗l-
-den meńńo̗n · Ezt meg esmerte vala

{262}
Dauíd keralʼes / hoǵ ísten ez eǵ íozagot
ígo̗n zeretj · es be íra a soltar ko̗ńben /
monduan / Alazatossagot nez ísten mínd
fo̗ldo̗n meńńo̗n · Akarode hoǵ y̋madsagot
meg halgattassec / leǵ Alazatos / Mert
ez zent Alazatossag ígo̗n híwsego̗s fídelís
procurator ammeńńeí keralnac vd-
-varaba /· Kíro̗l vǵmonda ístennec
Iudíth azzoń Te neko̗d vram mínd
kezdetto̗lfogva nem lo̗nec kelleme
-to̗sec a keuelʼo̗c / de az alazatosoc-
-nac · es a zeledo̗knec míndencoron
kellemeto̗s volt o̗ ko̗ńo̗rgeso̗c Pro-
-fetaes Vǵmonda a soltar ko̗ńbe
Megtekente ísten az Alazatosoknac
y̋madsagat · es megnem vtala az o̗
ko̗ńo̗rgeso̗ket /· Akarodee hoǵ az ísten
fíanac ńay̋assagos zereto̗y̋e leǵ / tahat
Leǵ Alazatos / Mert čak ez az zent ío-
-zag / kít a crístus v́no̗mmaganac
íedczo̗t · es íeǵo̗síl vo̗th ·/ Es oly̋an mínth
a felsego̗s keralne azzoń · Ky̋nec mín-

{263}
-do̗nkoron ńílva vaǵon a keralnac
portay̋a · Kíro̗l vǵmond azzent íras
Ime en adaam az ay̋thoot ńílvan
te elo̗tted / mert kís íozagod vaǵon
Ez az kís íozag / Kí nem lelettethec az
o̗th balgatag zízeknec lampasokba ·
ky̋ert a vo̗legeń kí rekezte v́ket ame-
-ńegzo̗bo̗l / hoǵ be kereto̗znekvala Vǵmōda
nekíc · Bízoń mondom nem tudlac
títo̗ket /· Akarode hoǵ o̗rdo̗go̗t ero̗telen-
-ne theǵ / tahat leǵ alazatos / Mert ez
azzent íozag · kíuel míkeppen az
elo̗s to̗rrel o̗rdo̗gnec y̋nath le vagod
hoǵ elleno̗d semmít ne hatalmazzeek
Ez lo̗n az elo̗s čapo · Kíuel Iudíth
azzoń ńacat vaga olofernesnec / Kín
peldaztatíc o̗rdo̗g emberí nemzetnec
ellensege / Hoǵ o̗rdo̗g az alazatossag-
-nac míatta meg ǵo̗zettessec Illaríus
doctor bízoníttʼa / monduan · Mícoron
latty̋a ammú ag ellensego̗nc / hoǵ az
Alazatossag ray̋ta vralcodíc / eǵeb by̋no̗k-
-ro̗l az embert nem meerí kesertení

{264}
Akaroke hoǵ ístent edo̗sdo̗n zeressed
tahat leǵ alazatos · Mert vǵmond
zent Agoston doctor / hoǵ az alazatos-
-sag zeretetnec helt čenal · es az elmeet
heusagtol meg úrítj · es meg o̗rízí ~
Mert meneuel ínkab az eso̗ / Idest plu-
-uía beuo̗bben ees /· Anneual ínkab
affo̗ldet meghattʼa · Ezo̗nkeppen míg
íncab alazatosb zíuel íarz / anneual
ínkab ístenho̗z ko̗zelítez / Es meneuel
íncab ístenho̗z ko̗zelítez / anneual ín-
-kab ístennec malazttʼa meghath ~
Akarode hoǵ bízoń alazatos leǵ · tahat
oǵad magadat / hoǵ embo̗ro̗c ko̗zo̗t
semmít oly̋at ne theǵ / hoǵ o̗ to̗lo̗c
meg íeǵzettessel / kíbo̗l híw díčo̗sego̗t
varnal / se ínteso̗dbe / se zodba / se be-
-zedo̗dbe / Es semmínemú dolgodba / mert
ez mínd by̋n · es heusag / Es mícoron
azt aley̋tanad / hoǵ nekíl kellemeto̗s
volnal / ǵakorta vǵ lezo̗n / hoǵ o̗ to̗lo̗c
ínkab meg vtaltatol · es meg ítelnec

{265}
hoǵ híw díčo̗segnec vaǵ keuanoy̋a
es kereso̗y̋e · de míndo̗ncoron menere
lehet · es teheto̗d / kel tenno̗n magadat
semmínec ítelno̗d · es míndo̗n by̋no̗so̗c-
-nec by̋no̗sbnec magadat aley̋tanod
de netalantan atte keuelʼ gondolatod
te neko̗d azt monǵa / hoǵ gondohatom
azt en magamrol / hoǵ a poganoknal
en gonozb leǵec / kíc meeg ístent sem
ísmertec /· Halgassatczae megvacult
keuelseg /· Nem tudode azt hoǵ ha ístent
esmero̗d · es hízo̗d hoǵ a crístus ero̗tted
megholt · es megvaltot · es te o̗ ellene
Keuelko̗do̗l · es eǵeb by̋no̗ket theez / naǵ-
-ǵal íncab vetko̗zo̗l / hoǵ ha mínd
ezo̗ket nem tudnad / Mert vahahol
naǵob a by̋nnel ístennec megesmeretj
oth naǵob az ístennec megvtalasaes
Es valahol naǵob az ístennec megvta-
-lasa oth naǵob a by̋nees · Azert senkít
megne vtalʼ / de tely̋es zíuel magadat
meg alazzad / tenno̗n ǵarlosagod meg-
esmeruen / ha azt acarod hoǵ / bízoń

{266}
Alazatos leǵ / epíhedmeg azt enma-
-gadba ammít magadba <a>masba meg
feǵelmez · Tanehadmeg arra tenmagadat
ammít masnac íonac esmerz / Assad
magadba alazatossagnac fondamen-
-tomath / ha fel akarz menní az ístení
zeretetnec magassagara /· Akarode
hoǵ ammí íoth thez abba semmít
o̗rdo̗g el ne ragadǵon / tahat leǵh
alazatos / Mert vǵmond zent ger-
-go̗r doctor / hoǵ míndo̗n lelkí íozag
kí embo̗r tezo̗n ha alazatossaggal
nem o̗ríztetendíc / tahat o̗ mvnka-
-íanac haznalattʼa mínd el veez
Mert ez zent alazatossag míndo̗n
íozagnac íozaga / erkúlčeknec erkúl-
-če / kí v́no̗mmagaba tart mínden
-nemú íozagot o̗nno̗n hatalmaual
es ereíeuel /· Akarode azt / hoǵ a keuelʼ
anǵaloknac helebe zeko̗d vettessec
Tahat leǵ alazatos /· Kíre mínket

{267}
ínth zent Agoston doctor / monduā
Istennec zolgaí leǵeto̗c alazatosoc
VǵhoǵSoha keuelsego̗t zíueto̗kben
vralkodní ne haǵǵatoc / míkeppen
lucíper kí nem gondola o̗mmagat
semmíe lenní /· de ínkab nezíuala az
o̗ eko̗sseget · es o̗mmagat kírekezte am-
-meńńeí díčo̗segbo̗l az o̗ zíuenec <...> keuel
segeuel / Míert kedeg keuelsego̗t alazat
ko̗uet / legottan o̗ nemo̗ssegenec zekí-
-bo̗l levettetheec /· es kí eleb vala mín-
-do̗n anǵaloknak ko̗zo̗tte felsego̗sb / len
a keuelsegnec vtanna míndo̗n er-
-do̗go̗knec ko̗zo̗tte zerńísego̗sb · es vta-
-latosb /· Azert Crístusnac zolgay̋anac ·
es zolgalo leańínac kel ígo̗n alaza-
-tosoknac lennío̗c / Kíknec be kel zal-
-laníoc allehullot anǵaloknac helebe
Mert ímmar ńílvan tuǵǵoc / hoǵ a
keuelseg anǵalocbol erdo̗go̗ket to̗th
De az alazatossag embo̗ro̗ket anǵa

{268}
-lokhoz hasonlatossa to̗th /· A keuelseg
Anǵalocat meńńeí díčo̗segbo̗l le veto̗th
De Az alazatossag embo̗rí ǵarlosagot
oda fel emelt O zent · es tízto̗lendo̗ Ala-
-zatossag / te az Istennec fy̋at attʼanac
kebelebo̗l az zíz ańa maríanac mehebe
zalley̋tad / Te v́tet a hítvan poztočkac-
-ba takargathad · es a íozalba feko̗ted
hoǵ mínket míndo̗n íozagnac ru-
-hay̋aba o̗lto̗ztetne · es meńorzagban
helho̗ztetne · Es v́tet meghaǵad test
zerent ostoroznía / hoǵ mínket erdo̗g-
-nec ostoratol mebzabadítana O zent
Alazatossag / te a keǵes crístost íth effo̗l-
-do̗n a tíuískel megcoronazad / hoǵ
mínket meńben az o̗ro̗k rosaual
coronazna · Te v́tet megcorey̋tad · es
ero̗telenne to̗o̗d / kí míndo̗n coroknac
vaǵ vruossaga · es vruosa / hoǵ ennec
my̋atta neko̗nc o̗ro̗k egessego̗t adna
O tízto̗lendo̗ zent Alazazatossag · Te a
zíznec zúlo̗ttet mínd a kerezfanac ha-
-lalaíg zídalmazad /· ky̋nec míatta mí-

{269}
-neko̗nc az el vezto̗th dy̋čo̗sego̗ncket
meg ada O zent · es tízto̗lendw alaza-
-tossag / melʼ ígo̗n hasonlatlan vaǵ a
keuelʼsegho̗z / mert a keuelʼseg lucífert
meńbo̗l kívethe /· de te zent Alazazatossag
ístennec fíat megtesto̗sítted /· A keuelʼ
-seg adamot paradíčombol kí úzee
De az zent Alazatossag a toluay̋t pa-
radíčomba víue /· A keuelʼseg Nabu-
-codonozort bestíaua theue · de ez Alaza-
-tossag Iosephet ísraelnec fey̋edelmeue
zerze · A keuelʼseg pharaho keralth
a tengerbe boretha · de ezent alazatos-
-sag moy̋sest fel magaztatha · O zent-
-sego̗s íozag / kí vaǵ ammeńbe me-
-no̗knec ríuíd lay̋tory̋aíoc O ero̗ssego̗s
ko̗ ozlop / ky̋re ha valakí tamazcodíc
el nem esíc O míndo̗n ńugodam-
-nac · es ky̋essegnec batorsagos hele
honnet senkí nem eshetíc / mert íth
míndo̗n íozaggal meg ero̗so̗díc O zent-
-sego̗s íozag / Kí vr ístennec edessego̗s
ígay̋a · es meńbe víuo̗ zekere O zent

{270}
Alazatossag Melʼ ígo̗n bodogoc kíc
te benned lakoznac · es melʼ ígo̗n bo-
-dogoc kíc te benned magocat tarttʼac
es te benned vegíg meg alnac O melʼ
ígo̗n bolondoc kíc tego̗det elhadnac
O melʼ ígo̗n keǵo̗tleno̗c / kík tego̗deth
megvtalnac /· Mert te vaǵ míndo̗n ío-
-zagnac ǵo̗y̋teueńe · es míndo̗n íozagoc-
-nac meg o̗rízo̗y̋e · es megtartoy̋a
O zent Alazatossag /· te zento̗knec vaǵ
gazday̋a · te benned a patríarchac elnec
Te míattad a prophetac ío̗uendo̗th
hírdettec O zent Alazatossag / te vaǵ
apostoloknac díčo̗sege · te vaǵ a Mar-
-tíromoknac vígasaga Te confessoroc-
-nac vaǵ vezere · Es zízeknec corona-
-ía Mít monǵac to̗bbet te rolad o zent
Alazatossag / Te vaǵ a díčereto̗s · es
tízto̗lendo̗ zent íozag /· kí a bodog zíz
maríat ístennec ańńaua to̗o̗d · es
fo̗ldnec meńnec keralne azzonaua
zerzed · Es mínd ko̗zo̗nsego̗s tero̗mto̗t
allatoknac azzonaua to̗d O čoda-

{271}
-latos íozag / kí vaǵ Míndo̗n valaz-
-tattaknac otalmazoy̋a O kevana-
-tos zent íozag / mert čak te vaǵ az
kí erdo̗gnec túred tudod eltauoztat-
-nía /· O zent Alazatossag / te vaǵ afel-
-sego̗s íozag / kíbe valakí meneuel ín-
-cab alab zalland / anneual felʼeben
lelettetíc · Mít monǵac te rolad o zent
Alazatossag te benned vaǵon mín-
-do̗n eko̗sseg · es te veled elnel míndo̗n
-nemú ístení íozagoc · es te vaǵ mínd
egez kereztʼensegnec megtartoía · es o̗rí-
-zo̗y̋o̗íe / Azert íol ezo̗ncbe veǵoc melʼ
ígo̗n haznalatos · es dragalatos íozag
leǵo̗n e zent alazatossag / mert o̗ vele
vaǵon míndo̗n íozag Mert a hít na-
-la tartatíc a remenseg vele ero̗so̗díc
es kí ezo̗knel naǵob a zeretet vele laco-
zíc · Azert ezt valazy̋oc / enne míatta íar-
-íonc ha ezt megfoghatanǵoc míndo̗n
íozagot vele vallonc O melʼ ígo̗n dí-
-čo̗sego̗s pelda · O melʼ ígo̗n naǵ zíkseg

{272}
ezt keresno̗nc / kí nekíl ístent senkí
nem latty̋a · Azert ímmar mínd e fe-
-líl mondattac melle veǵeto̗c íol eze-
-to̗cbe / hoǵ ez zent alazatossag íelo̗s-
-ben harmon zokot azzonkodní Eǵ-
-ǵut íduo̗zílendo̗knec zíuo̗cbe a bízoń
to̗redelmessegnec míatta · es a by̋no̗c-
-nec meg esmeretínec míatta / Mert
Mícoron ember o̗ by̋neít meg esmeren-
-dí / ebbo̗l magat megvtaly̋a · es meg-
alazy̋a · Masod helʼen azzonkodíc ez
zent Alazatossag ígaz embereknec
zaíogba a bízoń · es ígaz ǵonasnac
míatta / Mert ígo̗n naǵ alazatossag
ez / mícoron embo̗r tízto̗ssegeíert · es o̗m-
-maganac íduo̗ssegeíert akar mínemí
zo̗rńú by̋no̗ket a papnac elo̗tte pírong-
-van · es zemermesko̗duen megvadol
Harmad helʼen azzonkodíc ezzent Alaza-
-tossag a bízoń engedelmeso̗cben Mert
ko̗zelben valo baratty̋a nínčen az ala-

-zatossagnac mínth

{273}
-zatossagnac mínt engedelmesseg · Mert
az alazatos engedelmes ío azzońíallat
azt kevanńa hoǵ betely̋esíče ístennec
parančolattʼat / fey̋edelmenec paran-
-čolatty̋at · es zent eǵhaznac parančo-
-lattʼat /· Kíert ketčeg nekíl eǵǵesíl
mínt az egessego̗s tag o̗ fey̋eho̗z / Az az /
A crístoshoz / kí mínd a kereztfanac
zídalmazatos halalaíg engedelmes lo̗n
o̗ zent atty̋anac Ezthes ío tudnonc / hoǵ
Míkeppen a veto̗th aztal a ky̋ńer ne-
-kíl kelletlen / ezo̗nkeppen eǵeb íozag
az alazatossagnekíl ízetlen · es melʼ naǵ
zíkseg a keńer embo̗rnec etelere / Ily̋en
naǵ zíkseg ez alazatossag embo̗rnec
íduo̗ssegere Amen Azzońonc zíz Ma-
-ríanac meńbe menetíro̗l zol
íth ez íras · kí ezo̗nkeppen kezde-
SAlamon keralnac zíleínec tíc
zekí helheztetheec o̗ íogy̋a felo̗l
Es monda o̗ nekí · Kery̋ed mít
akarz en edes zúlem / mert nem al-

{274}
-kolmas hoǵ valamí te to̗led megh
tagattassec Ez ígek vannac meg ír-
-van harmad keralʼí ko̗ńnec masod
rezeben Iollehet ez ígek salamon keral-
-nac zúleíero̗l leǵenenec meg íruan / de
lelo̗c zerent Erthhetty̋o̗c a bízon salamon
keralnac az aldot íesusnac o̗ zent zíley̋e-
-ro̗l / kí ez napon az o̗ edes zíley̋enec
zekít helho̗ztethe o̗ zent íogy̋ara Sem
kedeg valaky̋nec ebben <k> keto̗lko̗dní
nem kel / hoǵ a Crístus íesus kísseb
tízto̗ssego̗t to̗th leǵen az zíz ańa maría-
-nac mínt salamon az o̗ zúley̋enec
Mert az zíz maría helho̗zteto̗th ísten
ko̗zo̗t · es mú ko̗zo̗tto̗nc Im ez harom
oraert Elo̗zer ístenert Masodzor o̗n
erte / harmadzor / Mí ero̗tto̗nc Elo̗zer
megmondatec / hoǵ helho̗ztethec az
ísten zúlo̗ zíz maría ísten ko̗zo̗th · es
ko̗zo̗tto̗nc ístenert / Az az · o̗ edes zent fíaert
hoǵ valamelʼ meltosagos tízto̗sseg az o̗
edo̗s zúley̋enec thetetnec / az o̗ edo̗s
fía maganac tulay̋donítty̋a Masod-

{275}
-zor o̗nno̗mmagaert / hoǵ valamí
ez vton · es ez eleto̗n míndo̗n vton ía-
-roknac fo̗lo̗tte o̗ erdo̗meuel · es íozagos
malaztty̋aual fo̗líl mulna čak fo̗lo̗tte
vallana az o̗ zent fía senkít eǵebet mel-
-tan azert ekkeppen alcolmas lo̗n helheztet-
-ní / Harmadhoz Mí ero̗ttenc / mert hoǵ
meńorzagban mú ko̗zo̗ttenc · es ísten
ko̗zo̗t ko̗zben íarosnac tíztheet valy̋a
Sent Bernald doctor mondasa O te bíno̗s
embo̗r batorsaggal íarolhacz atte tero̗m-
-to̗d eleíbe / mert a fy̋v ísten az ísten mu-
-togaty̋a o̗ sebeít / Az edo̗s zúley̋e o̗ emleít
teneko̗d bočanatot ńerní Ne akary̋ad
azert az o̗ esedo̗zeso̗ket hey̋aba venno̗d
/ De ohay̋tvan kery̋ed hoǵ ne zo̗nńenec
te erted esedo̗zní / hoǵ el neessel az ígazac
ko̗zzúl · es íuthhas ísteno̗dnec zenth
zínenec latasara / hoǵ vehessed o̗ míat-
-toc az ero̗k ńugodalmat Amen Iesus
Azert Ańa Zent eǵhaz azzońonc zíz
maríanac íllí o̗ meńbe menetínec
napy̋at / melʼ zentsego̗s napon

{276}
erdo̗mle kílo̗mb kílo̗mb mondhatat-
naǵ o̗ro̗meket / Kíuel meg ay̋andoko-
-za v́tet az o̗ zereto̗ zúlo̗tte tartotta
neuelte aldot íesus · Melʼ o̗ro̗mek ko̗-
-zo̗t heet íelo̗s o̗ro̗meckel ay̋andokoza-
-meg v́tet · Else o̗ro̗met mely̋et val-
vala az ísten zúlo̗ zíz maría fo̗ldo̗n
Mícoron az o̗ edes mehenec gy̋mo̗lčet
fogada az anǵalnac ízenese míath
neko̗nk o̗ro̗k íduo̗ssego̗nkre · es meg-
valtsagonkra Ez o̗ro̗me hasonlatíc
meńorzagba valo o̗ro̗meho̗z / mely̋et
val az o̗ro̗k díčo̗segbe míndo̗n zen-
-to̗knec · es zent anǵaloknac fo̗lo̗tte
Masod o̗ro̗met melʼet valvala
fo̗ldo̗n / hoǵ íduezlethec zent elzebo̗th
azzontol / Ez o̗ro̗me hasonlatíc az
o̗ro̗meho̗z / mely̋et val meńorzagban
hoǵ az o̗ro̗c ísten v́tet olʼ ígo̗n zep-
-sego̗s feno̗sse theve / hoǵ mínd a
meńorzag · es mínd az zento̗k o̗
to̗le eko̗síltettenec · es feńo̗súltetnec

{277}
fey̋ersego̗s zepseggel · Harmad o̗ro̗-
-met mely̋et valvala fo̗ldo̗n Míco-
-ron zúle mennec fo̗ldnec keraly̋at
Megmaraduan az o̗ ǵengesego̗s
zízesegenec tíztasagaba /· Ez o̗ro̗me ha-
-sonlatíc mely̋et val meńorzagban
Mert felúl muly̋a azzent angalo-
-cat · es az o̗ karíth · es az o̗ erdo̗mo̗ket ~
Neǵed o̗ro̗met mely̋et valvala fo̗l-
-do̗n A harom zent keralnac y̋mada-
-socba /· Ez o̗ro̗me hasonlatíc meńorzag-
-belí o̗ro̗meho̗z / mely̋et val / hoǵ az o̗
akaratty̋a eǵǵesílt az aldot ístennec
akaratty̋ahoz / mert ammít o̗ akar
Az aldot ístenees azont akary̋a ~
O̗to̗d o̗ro̗met mely̋et valvala fo̗ldo̗n
Mícoron az edo̗s fíat mú vronc íe-
-sus crístost meglele a templomban
a sído doctoroknec ko̗zo̗tte veteko̗d-
-ven · Ez o̗ro̗me hasonlatíc meńorzag-
-belí o̗ro̗meho̗z / mely̋et val / hoǵ az o̗
nekí zolgalocat meg ay̋andocozy̋a
az o̗ allattʼoc zerent / fo̗lden nekíc

{278}
malaztoth ńeerven · Hatod o̗ro̗me ac-
-koron vala / Mícoron az o̗ aldot zent
fía halattaíbol harmad napon felta-
-mada · es elo̗zer naǵ díčo̗seggel ne-
-kí íelo̗nec · Ez o̗ro̗me hasonlatíc az
o̗ro̗meho̗z /· hoǵ az zent haromsaghoz
meńorzagba mennel ko̗zelben va-
-ǵon /· Heted · es vtolso o̗ro̗met / mely̋et
valvala fo̗lden / Mícoron o̗ edo̗s fíatol
ammeńńeí sokassagos serego̗kkel
meńorzagba vítetheek / Ez o̗ro̗me ha-
-sonlatíc az o̗ro̗mehez / mely̋et val meń-
-orzagba / Mert bízońos az o̗ro̗c bodog-
-sagban O zíz ańa maríanak ay̋etatos
zolgalo leańí / ezo̗k a díčo̗segnec o̗ro̗-
-meí · es a no̗mo̗s fey̋ersego̗s ǵenge lílíom
convalíum / kíbo̗l ko̗sseto̗c ígo̗n zepsego̗s
coronat az ísten zúlo̗ zíz maríanac a
vekonsagos sely̋emmel a naǵ ay̋etatos-
-saggal ko̗zo̗sleg / ko̗s no̗mo̗s píros
pínto̗stí rosacat / monduan mínden
ty̋z Aue maríanac vtanna eǵ eǵ
pater nostert / crístosnac o̗ edo̗s zílo̗t-

{279}
-tenek hetczer zent veere hullasaert
Tudní mínt / A ko̗rńúl metelesbe / A ker-
-ben y̋madkozasaban / o̗ ostorozasaban
Az o̗ coronazasaban / o̗ ruhay̋atol a co-
-paz helnec megfoztasaban · A harom ke-
-meń vas zegeckel a kereztfahoz zegezese-
-ben / Aheǵes chučaual zent oldalath
meg o̗kleleseben / Ezo̗ket gondolvan
míndo̗n pater nostert megfezúlve
Es Az Aue maríat terdepo̗lve Ez a
Coronay̋a az zíz maríanac valakí
ay̋etatossaggal meg olvasanǵa / mín-
-do̗n ketseg vele lezo̗n o̗ halalanac
ídey̋en es · mentj otalmazvan ellen-
-segto̗l · es vígan vízí be az o̗ro̗k bodog-
-sagba Azert zíz maríanac ay̋etatos
zolgalo leańí ez az o̗ zent o̗ro̗meí / kí-
-ket valla fo̗lden · es melʼeket mastan
val az o̗ro̗c díčo̗segnec vígasagaba
Ezo̗ket kel gondolnotoc / mícoron
olvassatoc az ísten zúlo̗ zíz ańa ma-
-ríanak o̗ zent coronay̋at / Melʼ o̗ro̗-

{280}
-mek peldaznac no̗mo̗s peldaznac no̗-
-mo̗s rosakat / kíket kel ko̗tní az o̗
zepsego̗s coronay̋aba Else o̗ro̗me kí
vala fo̗lden / hoǵ ístennec zent fy̋at o̗
zentsego̗s mehebe fogada a gabríel
anǵalnac ízenese míat ammú íduo̗s-
-sego̗nkert Ez o̗ro̗me kedeg soc keppen
vala Elo̗zer / mert o̗rúl vala embo̗rí
nemzetnec megvaltsagarol / ky̋ert
o̗ títkos hazaban zokotvala ǵakorta
ko̗ńo̗rgení / Mínt íry̋a eǵ doctor
Francíscus maronís Maro belí ferencz
doctor / Az Zíz maría mínd o̗ ger-
-mo̗k coratol fogva írast tanula
Az Anna prophetíssaes olvassauala
az írast / Kít meg írt y̋saías profeta
ko̗ńvenek hatod rezeben Ime a zíz
fogad · es zúl ǵermo̗ket / Auaǵ fy̋at
Es ezt meg olvasuan / elčodalcodícva-
-la ray̋ta · es y̋madsagra aǵǵauala
o̗mmagat / Hoǵ ez ǵakorta lo̗tvol-
-na / eǵzer el amelcoduan az ístení

{281}
edo̗ssegben · o̗ zo̗meít · es kezeít fel emel-
-ven naǵ ay̋etatossaggal · es ko̗ń hul-
-latassal keríuala az aldot ístent hoǵ
ko̗ńo̗rúlne embo̗rí nemzeten · es el
bočatna ammely̋et elbočatandoul
ígertvala a prophetaknac míatta
az o̗ zúlo̗ttheet · es eǵǵetlen eǵfy̋at
embo̗rí nemzetnec valtsagara · es
hoǵ ezt gondolnay̋a · es kerney̋e / hoǵ
meltoltatna v́tet addíg elní / hoǵ
lathhatna o̗ zo̗meuel a ǵengesego̗s
zízet / Kí ío̗uendo̗ volna ez velagnak
megvaltoy̋at zúlní · es hoǵ tehetne
valamínemú zolgalatoth az zíznec
es az o̗ edo̗s zereto̗ zent fíanac Es hoǵ
ekkeppen y̋madkoznac / be mene o̗ hoz-
ía gabríel archanǵal · es íduezle v́tet /
monduan · Iduezleǵ malaztal tely̋es
vr vaǵon teveled Ime fogacz · es zúlz
fíat · es híy̋ad az o̗ neueeth íesusnac
Az az Iduezíto̗nec /· Mert vǵmond zent
Agoston doctor Az ígazaknac nínč íd-

{282}
-uo̗sseg ez velagon / hanemha az zíz
zílend · Es gondoly̋auala ezt Mínemú
ko̗zo̗net volna ez · es naǵ alazatossag-
-gal megkerde / hoǵ lehetne ez · Merth
vǵmond zent Amburus doctor Az zíz
maría hízíuala / de ío̗uendo̗t kerd-
-vala / mert a foganasba horom
mood vaǵon / testí / lelkí · es kíualth-
-keppen / kerdíuala azert ezo̗knec
modgy̋at · Mert a test zerent fongan-
-tatasrol azt monǵa / ferfy̋at nem
akaroc esmerno̗m /· De hoǵ megmon-
-da / hoǵ zentlelo̗knec čeleko̗desebo̗l
lenne · Felele · es monda Ime vrnac
zolgalo leańa / leǵen neko̗m atte be-
zedo̗d zerent /· Legottan haladec nekíl
meeg a ko̗uet onnath megnem tert-
-vala mígnem az zíznec mehebe ío̗ue
az aldot íesus / bízoń ísten · es bízoń em-
-bo̗r O míth kebzes / o̗rúlʼ az ísten zílen-
-do̗ zíz ańa maría ammeglelt malaz-

{283}
-ton / Melʼ o̗ nekí kezdetto̗lfogva zerez-
-teto̗t vala /· o̗rúlʼ az zíz ańa maría · hoǵ
az o̗ zízesego̗s mehe ístennec fíanac
lakodalmol valaztatot · es embo̗rí
nemzetnec engeztelteteset · es az o̗ro̗c dí-
-čo̗sego̗t megńertevolna · Kíro̗l vǵmond
zent bernald doctor / Az aldot ísten em-
-bo̗rí nemzetnec valtsagat míndo̗no̗s-
-to̗l ńvy̋totta a zíz maríaban Vǵan azon
zent bernald vǵmond Ez az kí mínd
e velagnac epúletít meglele Ez elso̗ o̗ro̗-
-meth / mely̋et val meńorzagba a tely̋es-
-seggelvalo díčo̗sego̗t / míndo̗n zento̗c-
-nec · es Zent Anǵaloknac fo̗lo̗tte / Mert
vǵmond zent bernald doctor Meneuel
naǵob malaztoth ńere eǵebeknec fo̗lo̗tte
fo̗ldo̗n /· Annaual naǵob díčo̗sego̗t
erdo̗mle míndo̗n zento̗knec fo̗lo̗tte meń-
-ńorzagba O malaztnac ańńa maría
kíčoda az / kí atte díčo̗sego̗dnec magas-
-sagat megmerhetne / Damascenos neuú

{284}
doctor vǵmond / Ha az o̗ díčo̗segero̗l
acaronc írnía megfoǵatkoznac a
bezedec kíckel meg íelo̗ntetnenec
Sent Bernaldes vǵmond / Az crístosnac
nemzetseget · es az zíz maríanac meń-
-ben menetíth valy̋on kí zamlalhat-
-na meg / Olʼha azt mondana Senkí
nem / Mert vǵmond zent Agoston
doctor · Ha mínden tagonc valtoztat-
-nanac ńelre / mennel kísseb zíkra-
-íat o̗ díčo̗segenec megnem mond-
-hatnoc / Mít mondhatonc haath
ez zíz ańa maríarol / Kíhez sem eǵh
zent hozzay̋a nem hasonlattatíc · Mert
o̗ zízeknec coronaía / o̗zveǵo̗knec
díčo̗sege / hazasoknac vígaztaloy̋a
Anǵaloknac o̗ro̗me / lelko̗knec íduo̗s-
-sege · Ezo̗k a keth zep rosaac / kíket kel
ko̗tno̗nc az Isten zúlo̗ zíz maríanac
coronaíaban · Masod o̗ro̗me mely̋et
val vala / hoǵ meg aldathec zenth

{285}
ersebo̗t azzontol az v́tet meglatoga-
-tasaban / mert az zíz ańa maría
ístení íozagnac mívelko̗detí míat
mícoron meg esmerte volna o̗ foga-
-natty̋at az anǵalnac míatta / Az o̗
esmero̗y̋ehez latogatní víue / Mert vǵ-
-mond zent Amburus doctor Naǵ ví-
-damsaggal / síeteto̗s o̗ro̗mmel be mene
zakaríasnac hazaban · es íduezle ersebo̗th
azzont o̗ mehebo̗l mínec elo̗tte zíletnec
Peldat ada / hoǵ ammelʼ o̗ro̗mmel vala
meg aldatoth zent Ianos y̋mada vr
ístent o̗ ańńanac meheben /· Mely̋et zaua-
-val nem monthhatvala / Vǵhoǵ / Az
o̗nno̗n zúley̋e be tely̋eso̗duen zentlelo̗ckel
Naǵ zoual felkealta · es monda /· Aldoth
vaǵ azzońíallatoknac ko̗zo̗tte · es aldot a
the meho̗dnec gy̋mo̗lče / de honnan va-
-ǵon ez enneko̗m / hoǵ vrnac zúleíe ańńa
ío̗y̋o̗n en hozzam /· Bodog vaǵ zíz maría
kí híttel az anǵalnac / mert megtekellet-

{286}
-nec te benned azoc / mely̋ec megmondat-
-tatanac te neko̗d vr ístento̗l Es az zíz
maría o̗ro̗mmel betely̋eso̗duen / magat
megnem tartoztathhatha · de monda o̗
naǵ o̗ro̗mebe · Nagíttʼa az en lelko̗m vr
ístent · o̗rúle az en lelko̗m az en ídue-
-zíto̗ ísteno̗mbe Ez o̗ro̗mhez hasonlatíc
masod o̗ro̗me / mely̋et val meńorzag-
-ban / hoǵ az vr ísten meg ay̋andokoza
v́tet olʼ feno̗sseggel / hoǵ mínd a meńor-
-zag · es azzent anǵaloc o̗ to̗le veeznec
feno̗ssego̗t · es velagossagot / Mert míkep-
-pen a číllagoc veznec a naptol feno̗s-
-sego̗t / ezo̗nkeppen a díčo̗sego̗s zento̗c az
ísten zúlo̗ zíz maríatol veeznec velagos-
-sagot · Ezo̗c <ke> megent a keth rosac / Kíket
kel ko̗tno̗nc azzíz maríanac coronaía-
ba Ezo̗ket gondolvan · es monduan ~
Harmad o̗ro̗me melʼet valvala az zíz
ísten zúlo̗ zíz maría / hoǵ mícoron zúle
mennec · es fo̗ldnec keralʼat o̗ tíztasagos
zízesege megmaraduan / Mert vǵ eneko̗l

{287}
o̗ rola ańa zent eǵhaz Míkent a nap
o̗ feneth bočattʼa az íveg altal zeges
nekíl / Azonkeppen azzíz maría o̗ zent
fíat serelm nekíl zúle · es mely̋et zúle 
legottan y̋mada / mínt bízon ístent
es bízoń embo̗rt Ez o̗ro̗mehez hason-
-latíc a harmadíc o̗ro̗mehez / melʼet
val meńorzagban / míndo̗n zenth
anǵaloknac fo̗lo̗tte fel magaztatheek
Mert vǵmond zent bernald doctor
Míkeppen nem vala meltosagosb
helʼ fo̗lden / holot ńugodnec crístosnac
zent teste / ezo̗nkeppen meńorzagban
magassagosb zepsego̗s hel ne lenne
houa az zíz maría helheztetnec · Zent
Agoston doctores vǵmond / Lo̗n az
zíz maría apostolocnac azzońa
Martíromoknac ǵo̗zo̗delme Cōfesso-
-roknac vígasaga · Zízeknec coro-
-nay̋a · es mínd a ko̗zo̗nsego̗s zen-
-to̗knec íduo̗ssege / mert erdo̗mle · hoǵ
fely̋eb magaztatnec míndo̗n an-
-ǵaloknac fo̗lo̗tte / mert o̗ az / kí zúle

{288}
az ígassagnac napy̋at · es e velagnac
setetseget eltauoztatha Istení velagos-
-saggal · es feno̗sseggel mínket megve-
-lagosítta / Az atkot rolonc elveue · es
ístení aldomast hoza / A halalt megǵala-
-za · es o̗ro̗c elettel ay̋andocoza meg / Mert
míkeppen affo̗ míndo̗n tagnac elethe
Azonkeppen az ísten zúlo̗ zíz maría
míndo̗n zento̗knec elete / Idest víuífícacor
es díčo̗sego̗s feno̗ssege / Neǵed o̗ro̗me
Melʼet val vala az ísten zúlo̗ zíz ma-
-ría fo̗lden A felsego̗s ístennec o̗ zent
fíarol valo testamentum / mert az o̗
zent keralʼoc halvan az vy̋ keralth
Idest Nouum regem zíletní az vy̋
feno̗s číllagnac hozasaual el ío̗uenec
es y̋madac v́tet / meg ay̋andokoz-
-van / A číllag peldazy̋auala ísten-
-seget Az ay̋andoc ístenseget · es embo̗r-
-seget · es le esuen y̋madac · Az ay̋an-
-dekoc valanac / Arań / To̗my̋en · es
no̗mo̗s keneth / Az Arań peldazy̋a-
-vala hatalmassagat /· A to̗my̋en

o̗ papí meltosagat

{289}
o̗ papí meltosagat / Hoǵ az aldozattra
ada magat mú ero̗tto̗nc aty̋a ístennec
a magas kereztfanac oltaran / A kene-
-to̗n peldaztatheec o̗ temetese Ez o̗ro̗me-
-ho̗z hasonlatíc meńorzagbelí o̗ro̗me / mel-
-íet val / hoǵ az o̗ akarattʼa eǵgesúlt
a felsego̗s ístennec acarattʼahoz / Mert
ammít azzíz maría akar / azonth
akary̋a az vr ístenes malazttʼaual
betely̋esíttení Erro̗l eneklí ańa zent
eǵhaz / monduan / Halgas meg mín-
keth zíz maría / mert az ístennec fy̋a
semmít to̗led megnem tagad / Azert
sem eǵ zentho̗z naǵob bízodalmonc
nínčen mínth az zíz maríahoz Iarul-
-íonc azert naǵ bízodalmal az o̗ malazt-
-íanac zekího̗z / Mert meg peldaztatot-
-vala ez O to̗ruenben / Mínth megva-
-ǵon íruan harmad keralʼí ko̗ńvnek
masod rezeben Salamon keralʼ monda
az o̗ zúley̋enec · Kery̋ed míth akarz
en edo̗s zúlem / mert nem íllíc hoǵ
te to̗led en valamít megtagǵy̋ac

{290}
Ezo̗nt monda az aldot íesus es az o̗
edes zúley̋enec · Touabba ezo̗k a keth
rosac / kíket ko̗s az zíz maríanac coro-
-nay̋aba ay̋etatossaggal O̗to̗d o̗ro̗me melʼ-
vala fo̗lden az ísten zúlo̗ zíz maríanak
hoǵ az o̗ zent fía naǵ díčo̗seggel har-
mad napon feltamadvan elo̗zer nekí
íelo̗nec Ez o̗ro̗me hasonlatíc meńor-
-zagbelí o̗ro̗meho̗z / hoǵ az o̗ro̗k ísten
kíualt keppen ay̋andokoz'a meg o̗ nekí
híuo̗n zolgalokat o̗nno̗n akarattʼoc ze-
-rent / Mert vǵmond zent bernald
doctor / Adatot te neko̗d hatalmassagh
meńńo̗n · es fo̗lden ha valamít akaran-
-daz kerno̗d az ístento̗l / azt ńerhetj / mín-
-do̗n íduo̗ssego̗nknec haznalatty̋at nekí
engette az vr ísten ammú íduezítenc
íesus crístus O ammeńorzagnac ala-
-mísna oztoy̋a / Míndo̗n adomanocat
kíket tezen / Auaǵ tehendo̗ volna az
vr ísten / míndeneket nekí engedo̗t ·
O̗ kedeg olʼ be kezú · hoǵ semmít kí
íduo̗ssego̗nkre vaǵon megnem tagaǵ
-ǵa / Erro̗l vaǵon meg írua bezed
to̗rlíto̗ ko̗ńnec vtolso rezebe · Az o̗ kezet

{291}
kí ńutty̋a az zegeńo̗knec / Erro̗l zolvala
az zent Agoston doctor / monduan ~
Tudom hoǵ semmíkeppen el nem
vezheto̗c / mert azzíz maríanac keǵo̗s-
-sege beusego̗s · Hatod o̗ro̗me mely̋et
valla fo̗lden az o̗ edes fíanac feltama-
-dasan · es meńorzagba menese coron
Mert míkent naǵ zomorusagot val-
-la az o̗ zent halalaban / Azonkeppen
naǵ o̗ro̗me vala az o̗ zent fíanac
feltamadasaban · es meńorzagba mene-
-seben / Azert mondhattʼauala a dauíd
ꝓphetanac o̗ mondasat / Kít meg írt
a soltarnac huzon kílenced rezeben ~
Az en sírasomat · es ko̗nhullatasomat
fordítad naǵ o̗ro̗mre · Ez o̗ro̗me hason-
-latíc a hatod o̗ro̗meho̗z / mely̋et val
meńorzagnac bodogsagaban / Mert
míndo̗no̗knel kezelb vaǵon a felsego̗s
ístenhez / Mert valakí buzgosagosban
zeretí az vr ístent / Annal ko̗zelb lezen
meńorzagban o̗ hozza Mínt a vas mí-
-coron a túzben thetetíc / meg túzesíl
Ezo̗nkeppen míndo̗no̗sto̗l megtúzesílt
vala az ístení zent zeretetnec túzeuel

{292}
Sent Agoston doctor íǵ zol erro̗l · monduā
Az zeretetnec merteke zerent lezen az
ay̋andok ozasnac merteke es / de míerth
o̗ buzgosagosban zerete az ístent azert
erdo̗mle az zenth haromsaghoz ko̗zelben
lenní Vǵan Azon zent Agoston vǵ-
-mond Valameneuel kí ínkab eǵǵesí-
-tí íth e velagon magat / annal kezelb
lezelb lezen az ístennec zúley̋eho̗z · kíbe
ńugoek kílentz honapíg · Kíro̗l v́no̗m-
-maga zol az zíz maría / Kí tero̗mte en-
-go̗met az ńugouek az en hay̋lakomba
Mert vǵmond Zent Ieronímos doctor
Ez a nap / melʼ napon az zíz maría a meń
orzagnac magassagaba bemene Auaǵ
o̗ orzagaban felmagaztathek Mert crístos-
-na vtanna senkí naǵob díčo̗segben nem
ńugozíc mínt az o̗ zúley̋e Mert vǵmōd
Damascenos doctor · Oth helho̗ztethec az ís-
-tennec zúley̋e holoth aty̋a ísten y̋mattatíc
es affíu ísten díčertetíc · es azzentlelo̗c
díčo̗y̋ttetíc Ez a rosa · kít ko̗s azzíz maría

{293}
coronay̋aba · Hetedíc o̗ro̗me melʼ vala
fo̗ldo̗n az o̗ meńbe menetíben kíro̗l
vǵ eneko̗l ańa zent eǵhaz · Ma az
zíz maría meńorzagba felmene o̗rúly̋eto̗c
Mert a crístossal orzagol o̗ro̗cke alleluía
Ez o̗ro̗me hasonlatíc az o̗ hetedíc
o̗ro̗meho̗z / mely̋et val meńorzagba
Mert batorsagos az o̗ro̗k díčo̗segbe
Kíro̗l vǵ eneko̗l ańa zent eǵhaz
Ma az zíz maría meńekbe felmene
ha eǵeb zento̗kro̗l vǵ írattatíc mōd-
-van Bo̗lč ko̗ńvenec o̗to̗d rezeben
Az ígazac o̗ro̗cke elnec / Meneuel
ínkab az ístennec zúley̋ero̗l /· Ezo̗k a
rosac mely̋et kel ko̗tno̗nc az zíz ma-
-ríanac coronay̋aba / kíket ay̋etatos-
-saggal meggondolvan tego̗d meg-
segeth eleto̗dbe · es halalodnac ídey̋en
meg otalmaz ellensegto̗l · es halalod-
-nac vtanna vízo̗n az o̗ro̗c vígasag-
ban / Az ístennec zy̋nenec latasara
Kíro̗l olvastatíc eǵ pelda

{294}
Uala eǵ ay̋etatos deak / kí meeg
ez velaghí voltaban es zokoth-
vala ko̗tní rosaban kozorot azzo-
-ńonc zíz maríanac tízto̗ssegere · es
annac vtanna lo̗n zerzeto̗sse · es
hoǵ o̗ kozoruth nem ko̗thhetne
mínt e velaghí voltaban azzíz ma-
-ríanac tízto̗ssegere / ezo̗n ígen meg-
-haborodeec o̗n benne · Akara · es el-
vegeze hoǵ kí menne az zerzetbo̗l · Ne-
-melʼ napon hoǵ ezo̗n ígo̗n keser-
-gene · Imadsagra ada magat es meg-
íelo̗nec az zíz maría nekí / monduā
En edes fíam ne kesero̗g / se kedeg
ez zerzetbo̗l kí ne meń · Im en meg
tanítlac tego̗d / hoǵ atte ay̋etatossa-
-godnac en hozy̋am eleget tehecz
Míert zoctadvala ez velaghí co-
-rodban en tízto̗ssego̗mre kozoruth
ko̗tní /· de ko̗s enneko̗m lelo̗c zerent
mínd te eleto̗dbe míndo̗n napon
íme keppen ko̗s eǵ píros rosa ko-

{295}
zoruth eǵ Pater nostert mond-
-van az en edo̗s zúlo̗ttemnec o̗
zent vere hullasaert / mícoron
ko̗rńúl meteltetheek azt gondol-
-van · es emleko̗zzelmeg az en o̗ro̗-
-memro̗l / Mícoron v́tet fogadam
az en meho̗mbe / Olvas a feíer zep
rosaert az elso̗ o̗ro̗memert tíz Aue
maríat · es ko̗ssed a vekonsegú
spríng sely̋o̗mmel az ay̋etatossag-
-gal halakat advan az vr ístennec
az en velem ío thetey̋ert / Masod
o̗ro̗memert / hoǵ hordozvan az en
edes fíamat en meho̗mbe / meg-
-latogatvan zent erzebo̗th / azzont
Ismeg azonkeppen theeǵ · Harmad
o̗ro̗memert / Mícoron az en edes
fíamat zúlo̗ttemet ez velagra zúlem
Ismeg azonkeppen theeǵ · Neǵed o̗ro̗-
-memert / Mícoron a harom zent ke-
-ralʼoc naǵ tízto̗sseggel y̋madac / mínt
ístent az en edes fíamat meg esmer-

{296}
-ven / Meg azonkeppen theeǵ · O̗to̗d
o̗ro̗memert / Mícoron az en edes
fíamat meglelem a templomban
Es naǵ díčo̗seggel feltamaduan
elo̗zer neko̗m neko̗m íelo̗nec / ísmeg
azonkeppen theeǵ / Hatod o̗ro̗me-
-mert / Mícoron az en edes fíam
feltamada · es meńorzagba mene
a díčo̗últ testben · esmeg azonkep-
-pen theeǵ /· Heted o̗ro̗memert
Mícoron az en edo̗s fíam engo̗m
meńorzagba naǵ díčo̗seggel víz
Megent azonkeppen theeǵ · Es
ezo̗ket megmonduan / lezen heeth
pater noster · es hatvan harom Aue
maría Ezt teǵed en ertem · es en ne-
-ko̗m keduesb · es teneko̗d haznala-
-tosb íduessego̗dre / Iǵ ko̗s neko̗m
kozoruth · A barat kedeg megma-
-radvan az zeretben / nag ay̋etatos-
-saggal kezde mondaní naponked
ez megmondot y̋madčagot · To̗rte-

{297}
-nek eǵkoron az zerzetnec be eskeue-
-nec vtanna / hoǵ menne eǵ erdo̗ altal
o̗ tarsaual · es ez y̋madsagot mon-
-dana Azzíz maríanac coronay̋at
Ivta a toluaíoc ko̗zze · es tethek a tol
-vaíoknac / hoǵ ez fraterrel ío̗ne eǵ
ígo̗n zep leań · es y̋madkozvan ez
barat / míndo̗n íduezleto̗n azzep zíz
eǵ rosat vezo̗n vala · es arań fonal-
-lal eǵ kozorura ko̗tíuala Ezt lat-
-van reaíoc hertelenko̗denec a tol-
-vay̋oc megfogvan v́tet · es kerdo̗zíc-
-vala / monduan / houa to̗to̗k el a
zep leant kít veleto̗c víselto̗c vala
Azoc kedeg tagaǵǵac vala · es azt mon-
-ǵacvala / hoǵ soha nem akarnanac
leant / Auaǵ azzoníallatoth tarsul velo̗c
víselní / Míert tíztasagot fogattac vol-
-na / De azoc nem híueen · es el víuek
v́ket / hoǵ ígo̗n vernec · es megvalla-
-nac houa to̗ttec volna az zep leant · kí-
-ket meg ko̗to̗ztekvala · de a baratoc
felfohazkoduan crístus vronkhoz · es zíz

{298}
maríahoz · Im meg íelo̗nek nekík az zíz
maría anǵaloknac sokassagaual vísel-
-ven a kozorot kíth ko̗to̗th vala · mond-
-van a tolvay̋oknac O thú hítvan Es ke-
-go̗tlen embo̗ro̗c Míre mereto̗k az en
zolgamat banthanía · Ezt halvan a tol-
-vay̋oc / meg rettenenec · es megfelelmven
Monda azzíz maría olʼmelʼ díčeruen
az anǵaloknac Im melʼ coronaual
coronazot engo̗met ez frater Ezth meg-
-monduan El enezec / Ezt halvan a tolva-
-íoc A barattol bočanatoth kerenec
Es megkerdo̗zven melʼ volna az y̋mad-
-čag kít o̗ olvasotvolna ackoron · es
megtanulac a fraterto̗l Es ez velagot
elhaǵvan zerzetben menenec · es míg
ez velagban elenec ay̋etatossaggal
o̗kes megoluasac az Isten zúlo̗ zíz
maríanac a coronat Amen · It kez-
-detíc az íras az íreǵsegnec bíne-
O Dragalatos azzońoc · Ne -ro̗l
akary̋atoc eǵmasra íreǵko̗dní

{299}
Mert vǵmond zent Agoston doctor
Míndo̗n embo̗rnec akar mínemú
rendbelí leǵen /· De ínkab kíkí ínčel-
-ko̗ǵǵec míndo̗no̗cbe ístennec kellemeto̗s-
-nec lenní Mert az íreǵseg mínden ío-
-zagocat meg egeth /· Míndo̗n íokat el-
tekozl · es míndo̗n gonozokat nemz
De ha te mondanad · Mí ígo̗n gorom-
-bac vaǵonc bínt ígo̗n íol tudonc ten-
-ní · de a bínto̗l eltauozní · es a bínbo̗l
felkelní nem tudonc olʼ ǵarlooc va-
-ǵonc /· Azert hoǵ tuthhatty̋oc megh
mú ha íreǵsegben vaǵonc / Auaǵ
nem / Sent Agoston doctor erre meg-
felel · O en zereto̗ aty̋amfíaí Akary̋a-
-tokee ty̋nno̗m magatokat meg esmer-
-ní ha íreǵo̗c vattoc / Auaǵ nem Akar-
íatokee attú aty̋atoc fíat meg esmernj
ha íríǵ · Ezt veǵeto̗k ezeto̗cbe / hoǵ ez ílʼen
ember íríǵ / ha a mas embo̗r íauat
o̗uey̋e thezí · es ha nem thehetj včan-
-keenth kealty̋a míkeppen az vgato

{300}
haragos eb / De elo̗zer a feníx ma-
-darnac o̗ modǵa zerent o̗nno̗m-
-magat o̗límeg / de mít tezen a feníx
madar / hanem čak azt hoǵ o̗ mí-
-coron meg ag / Idest senescít fel repúl
zarnara ígo̗n hew fo̗ldre megy̋en ·
es soc azzu fath ǵúth · es affat eǵben
ǵútven / Az o̗ zarńaual mínd addíg
paloly̋a mígnem meg ǵvtty̋a · es a
túzebe magat meg egetj / Ky̋nec ham-
-maba fereg tero̗m · es a fero̗gbo̗l ísmeg
mas feníx madar lezen Ezo̗nkeppen
tezen a kepmutalo · es az íríg mínd
o̗ eletínec napy̋aban / belo̗l · es kíuíl
egetí o̗nno̗m magat Nemícoron boz-
-zontty̋a o̗nno̗mmagat Nemícoron
sebesey̋tj · es kesergetj O íríǵ embo̗r
melʼ keues banatod vaǵon tene-
-ko̗d /· De netalantan čak eǵ sínč kí-
-nec o̗ íauarol nem bancodnal · es
gonozarol nem o̗rulnel / Meltan
foztatolmeg a baratčagtol · Mert
nem o̗rúlz atte baratodnac az o̗ íavín

{301}
O gonoz íríǵseg / te míndo̗n bínnel
gonozb vaǵ Míndo̗n do̗gnel vta-
-latosb vaǵ O íríǵ embo̗r kí soha
nem ńughatol / Auaǵ nem tudodee
hoǵ míndo̗n gonossagnac vaǵon vala-
-mí ǵenerúsege / de čak te kego̗tlen
íríǵseg vaǵ az kí míndencoron
kent zenvecz hy̋edem nekíl Merígo̗t
vruossag nekíl / Munkat ńugodam-
-nekíl / Kenth ko̗zbe vethes nekíl
Ehsego̗t meg elegedes nekíl lattatol
míndencoron vallaní O íríǵ em-
-ber halalnac ferge vaǵ te / kí a ío-
-nasnac elete naponkenth neue-
-ko̗del O íríǵseg / te vaǵ a keǵo̗tlen
mego̗s keǵo / kí az ísraelnec nepeet
meg mergo̗sítto̗d · Ez ío azzońoc az
sasca / kí affo̗ldnec ǵy̋mo̗lčet meg
ezí Oluassoc / hoǵ az ísrael fíaínac
meńbo̗l menna adatoth · es akkí
annít vo̗th o̗ benne hoǵ mas nap-
-ra maradot / tahat fero̗g termo̗th
o̗ benne / Ezo̗nkeppen a híw embo̗r<o̗c>

{302}
-nec adattatoth meńńeí malazt okos-
-sag zerent A keuelʼ embo̗rnec lelkeben
írígseg neueko̗díc / es meneuel ínkab
to̗b malazt adatíc ay̋o embo̗rnec elme-
-íebe <I.> Anneual íncab a keuel embo̗rnec
elmeíebe íríǵsegnec ferge neueko̗díc ol-
-vassoc hoǵ mícoron az ísrael fíaí a puz-
-taba lacoznanac · A puztanac mergo̗s
keǵoy̋ megmary̋akvala v́ket / de ackí
a túzes erč keǵo̗ra tekentvala kíth
moy̋ses affara felfúggezto̗tvala legottan
meg vígazícvala /· Ezo̗nkeppen teǵeto̗c
thy̋es puztanac zent lakozoy̋ / Az az / zerzet
-ben lakozoc ísraelnec bízoń fíaí / míco-
-ron haly̋atoc / auaǵ lattʼatoc attú re-
-atoc íregko̗do̗ket zolní / Auaǵ ragalmaz-
-ní · o̗rúly̋eto̗c · es vígadgy̋atoc / mert
ístennec · es az zent aty̋aknac fíay̋val
erdo̗mlo̗to̗c lenní / o̗rúlven y̋madǵatoc
o̗ erto̗c / hoǵ tarsul valhassatoc v́ket az
zento̗knec ǵy̋leko̗zetíben megfogvan · es
megmutatvan o̗ nekíc / hoǵ az íreǵseg

{303}
a kego̗tlen molʼ / kí íozagoknac bar-
-sońat meg ragǵa / Ez az atkozoth
íreǵseg / kí a bo̗lčesegnec kenčet el te-
-kozly̋a /· Ez a gonoz sasca · es a čerebuh
kí a fo̗ldnec o̗ zeldseget meg azaly̋a ~
Mert valamí íozagos mívelko̗deth
zo̗lddúl ay̋o embo̗rbe /· Az atkozot íríǵ
embo̗r kí azaly̋a o̗ belo̗le ragalmassag-
-nac · es íríǵsegnec míatta · Ez az atko-
-zot íreǵseg / kí az anǵalocat meńor-
-zagbol ala vete · es az / kí az embo̗rt
paradíčombol kí rekezte · es kí az ís-
-raelnec fíaít meg o̗le /· Ez az atkozot
íreǵseg / Kí íosephnec ellene az o̗ attʼa-
-fíaít fegverko̗ttethe · es kí daníelt az
orozlańoknac vermebe vettete Ez az
atkozot íríǵseg / kí ammú íduezítenc
íesus crístost a magas kereztfara fel
-fezíttethe /· Kí íudast fel akazta · Azert
tuǵǵatoc ío azzońoc · es megtanul-
-íatoc · es ńílvan hírdesseto̗c / hoǵ ez íríǵ-
-seg a keǵo̗tlen fero̗g / kí a híto̗t el vezí
Az eǵǵesego̗t eltekozly̋a / hamís ńelvet

{304}
sokasít Igassagot el to̗r · es naǵ soc
mondhatatlan gonozt zerez Ez az at-
-kozot íríǵseg / kí a belt meg o̗le · es kí
adamot megterhele · es zam kíueto̗t-
-te paradíčombol / ez a kí zent peto̗r-
-nec ńakat vaga / mícoron crístost meg-
-tagada /· Ez a kí zent palnac · es kereztelo̗
zent Ianosnac ńakocat vaga · Es zent
Istvant meg ko̗ueze · Ez a kí az ero̗s go-
-líast le ey̋te / Dauíd keralt meg čala
Es Ierusalemnec ko̗falat elto̗re · es ro-
-ma nepenec magvat zakazta · Es naǵ
soc gonozokat oluasonc lo̗tnec lenní
ez velagba ez atkozot írígsegnec ferge-
-nec míatta O tízto̗lendo̗ ío azzońoc
Míre nem vetíto̗c le az íríǵsego̗t Mí-
-re zeretíto̗k v́tet Smínem halalt ze-
-recce /· Nem kel embo̗rnec a pokolnac
vermebe menní · O íríǵ embo̗r · kí
soha nem ńvgozol / de míndencoron
a haborgato pallal haborgatod az
ístennec zolgaít · es megko̗to̗zven ví-

{305}
-zo̗d v́ket a papí fey̋edelmeknec eleíbe
Ime íríǵ embo̗r eǵebeket akarz meg-
fognod · de te fogatolmeg o̗ to̗lo̗c Eǵebe-
-keth akarz megko̗to̗zní /· de te ko̗to̗zteto̗l-
-meg le esven affo̗ldre pallal · es hallod
monduan Míre haborgacz engo̗met
O íríǵ embo̗r eǵebeket akarz megčal-
-ní / de tenno̗mmagad čalodmeg · es naǵ
hertelenseggel a pocolnac keńńara vet-
-teto̗l / holot atte íríǵsego̗dnec soha vege
nem lezen / de mínd o̗ro̗cko̗l o̗ro̗cke
íríǵko̗do̗l · es marakodol / míkeppen
a díhes besty̋e · Azert kí kí mínd el haǵ-
-ía a íríǵsego̗t · es ha latandotoc va-
-lakít tú kúzzúleto̗c írígnec lenní
Immaǵǵatoc ero̗tte hoǵ el ne vezzy̋en
lelo̗kbe /· Mert mínd annezor meg-
-halnac valamenezer latnac títo̗ket
íozagocba fenleneto̗k · Azert ío azzońoc
kevanńatokee v́ket ǵo̗ttrení /· Soha
az írígo̗ket íncab nem ǵo̗to̗rhetíto̗k
mínt ha tú ístení íozagocba · es ío

{306}
híreto̗kbe foglaly̋atoc magatokat
Ezt latvan · vgatnac mínth az
ebec / Zaggatnac mínt az orozlańoc
Orczay̋ok meg heruad / fey̋o̗ckel zseg
-nec / zo̗mo̗c zíkrazíc mínt číllagoc
-kezo̗ket ero̗ssen eǵben čulčoly̋ac · fo-
-gockal číčorgatnac · es ezo̗nkeppen
testben · es lelo̗cben meghalnac · Tú
kedeglen íoth teǵeto̗c o̗ nekíc · es
haragra ne remíčeto̗c v́ket / de hoǵ
ístennec kellemeto̗so̗c leǵenec / y̋maǵǵa-
-toc attúto̗ket haborgatokert / bancodvan
a testí gonossagrol / de ínkab allelo̗knec
vezedemero̗l /· Azert engedgy̋e neko̗nc a
crístus íesus mú by̋nō̗knec to̗redelmesseget ·
es bočanatty̋at · es aty̋afívy̋ zereteto̗th aǵ-
-ǵon mú zíuo̗ncbe / hoǵ zerethhesso̗c ammí
aty̋ankfíaít mínth mímagonkath / ky̋
Isten aldot lego̗n mínd o̗ro̗kko̗l o̗ro̗cke Amen
Vr ístennec segedsegeuel vege
vaǵon ·1·5·12·

{307}
[[]]

{308}
[[]]

{309}
Vrnac Neuebe kezdetíc íth ket
kerdes · kíket zíkseg tudnía azoc-
-nac kík íduezúlní kevannac
Elso̗ kerdes ez / hoǵ mí bantʼameg
az ístení íozagot / hoǵ embo̗r erdo̗-
-met ne valhassa · Doctoroc íǵ felelnec
reaía · es vǵ mondnac / hoǵ het go-
-nossag vaǵon kí el veztj az lelkí íozag-
-nac erdo̗met /· Annera hoǵ ístennec
elo̗tte nem kellemeto̗s · es íduo̗ssegre
semmít nem haznal /· Azert elso̗ go-
-nossag kí el veztí az ístení íozagnac
erdo̗met / Az atkozot kep mutalas
Mícoron embo̗r y̋matkozíc / Auaǵ
bo̗y̋to̗l · es valamí eǵeb íozagot tezo̗n
Azt keuańńa / hoǵ embo̗ro̗c lassac · es
tuǵǵac / hoǵ v́tet ezert díčery̋ec / fel-
-magaztaly̋ac · es zentnec aley̋čac ·
<Es neha> my̋t ez gonoz faríseus / Kí meg
vaǵon íruan az zent ewangelíom-
-ba /· Azert mínd ez ely̋eteno̗c heaba · es
kaarba tezíc az zent íozagot / Mert
ezo̗n velagba meg vezíc erdo̗met ~

{310}
Masod gonossag kí el veztí a lelkí
íozagnac erdo̗met ez / Mícoron va-
-lakí megbańńa az zent íozagot
ammít to̗th Tudńamínt · Auaǵ
bo̗y̋to̗leset / Auaǵ meg ǵonasat / Auaǵ
kedeg zerzetbe meneset · es mínd
eǵeb íozagot / kít zokot embo̗r tenníe
íduo̗ssegere : Harmad gonossag / kí el-
veztí erdo̗met a lelkí íozagnac a
halalos by̋n / Mícoron embo̗r íoza-
-got halalos bínben tezo̗n · ez íly̋eten
o̗ro̗c erdo̗met a íozag thetelert nem
valhath ? Míre mert / halva zíletíc :
Neǵed gonossag ez / Mícoron a ío-
-zag tetelt ko̗uetí halalos bín / Kí
mínd mego̗lí embo̗rbe valamí íooth
to̗th mínd o̗ ǵermesegeto̗l fogva · de
vǵ ha a bínbe meghaland : O̗to̗d
gonossag ez kí el veztj a to̗th íozagnac
erdo̗met / hítetlenseg / Mert mícoron
embo̗r ígaz hítbe nínčen / Akar mene
íoth teǵen · semmít o̗ro̗c íduo̗ssegre
nem haznal : Hatod kí elveztj a lel-

{311}
-kí íozagnac erdo̗met /· Az ero̗uel valo
kezeríthes /· Mícoron acarattʼa nekíl
kezerítnec valakít a íozagnac thetele-
-re / Hanemha vǵ to̗rtennec / hoǵ ím-
-mar megto̗tte az zent íozagot · es ím-
-mar o̗rúlne ray̋ta hoǵ megto̗tte · es
ekeppen erdo̗mes lenne /: Heted gonos-
-sag kí el veztí az zent íozagnac erdo̗-
-met / Az el kezdo̗t · es haǵot penítencía-
-ba vegíg megnem maradas · zerze-
-to̗sse lo̗th / penítencíat kezdo̗t · es vegíg
meg nem alʼa /· Auaǵ by̋neíert pení-
-tencíat hattac nekí · es megnem tart-
-ía · es ekeppen míndo̗n mvnkay̋a kar-
-ba heaba · es haznalatlan esíc Mas
kerdes vala ez / hoǵ mít kelʼo̗n em-
-bornec tenníe / hoǵ az elmult ído̗t
Hoǵ azt naǵ · kít heaba elko̗lto̗t
es dragalatos erdo̗mmel meg-
-ńerhesse · es hoǵ ístennec elo̗tte ígo̗n
kellemeto̗s leǵen · Kíre e keppen
Felel íras maǵarazo mesto̗r · es vǵ-
-mond / Hoǵ míkeppen a fo̗lúl mon-
-dot heet gonossag veztí el az zent

{312}
íozagnac erdo̗met / Ezo̗nkeppen heet
zent íozag vaǵon / kí mínd meg ńe-
-rí · es meglelí naǵ bewseggel az el
mult ído̗be valo el vezto̗t erdo̗met
ha valakí akary̋a / Azert elso̗ zent
íozag ez ky̋nec míatta míndo̗n meg-
lelí az el vezto̗t lelkí íozagot / Alazatos pe-
-nítencíanac keserúsege kít meg-
bízońít dauíd propheta / monduā ~
Isten megnem vtaly̋a a to̗redelmes
es ammeg alazot zíuet /· Es valakí
magat menere íncab meg alazy̋a /· An-
-neual íncab felmagaztatíc Masod zent
íozag ky̋nec míatta meglelettetíc az
el vezto̗t lelkí íozag / ez /· Mícoron va-
-lakíbe ley̋end naǵ to̗kelleto̗s zent ke-
-vansag / Ez keth zent íozag Tudna-
-mínt / Ay̋o akarat · es ay̋o kevansag
míndo̗ncoron o̗regetíc · es megbeuey̋tíc
az zent íozagnac erdo̗met / Kít zokot
embo̗r tenní íduo̗ssegere / Kíro̗l vǵmond
Cy̋príanos neuú mesto̗r · es doctor
A to̗rueńko̗nbe /· Az ístennec zolgay̋aba

{313}
meeg a martíromsagnac keuansaga
ha be nem tely̋eso̗dnekees / čak ez naǵ
ío akarathes meg coronaztatíc / Ezo̗n-
-keppen eǵeb ío acarathes míndo̗nco-
-ron o̗regey̋tj az erdo̗mo̗t / Hugo neuú
doctor kedeg vǵmond / Kít be írtac a
to̗rueń ko̗ńbe Míndo̗n erdo̗m az
akaratba aal / Azert menere vaǵon
valakíbe ay̋o akarat /· Annera adatíc
nekí az erdo̗m / Harmad zent íozag
vaǵon ky̋nec míatta ígo̗n naǵon ·
es ígo̗n beuo̗n · es ígo̗n ky̋nńen mín-
-do̗n mvnka nekíl o̗regíl · es zo̗netlen
beuúl embo̗rben a lelkí íozagnac er-
-do̗me · Az ístení · es aty̋afíusagos zent ze-
-retetínec alhatatossaganac míatta
Mert azzent íras ezt ígo̗n ero̗ssen
bízoníttʼa / hoǵ az ístent zereto̗knec mín-
-do̗n íora fordul / Azert valakí akar melʼ
naǵ by̋no̗s leǵo̗n / ha o̗ ístent o̗ro̗ke ke-
-vańńa · es akary̋a zeretníe · Es ídúo̗sseget
el nem akary̋a vezteníe / ez íly̋eten ío
akaro embo̗r soha el nem vezhet · es
nem karhozhatíc / Azert ved íol ezo̗dbe

{314}
Melʼ ígo̗n naǵ felsego̗s zent íozag leǵen
az zent zereteth / mert ez lelo̗k kí ben-
-no̗nc vaǵon / A zeretetnec mene voltabol
merto̗cletíc Míkeppen zent Bernard
doctor monǵa / Vǵhoǵ / Ha naǵ benned
a zeretet / tahat naǵ vaǵ · Ha kedeg kís-
ded / tahat kísded vaǵ · Ha kedeg semmí
nínčen benned az zeretetbe / te semmí
vaǵ / Es ekkeppen tuǵǵad magadath
íncab lenní erdo̗gnec honnem ember-
-nec · Neǵed zent íozag ky̋nec míatta
ky̋ńńeń meglelí embo̗r az elmult ído̗be
-valo elvezo̗t lelkí íozagot / a buzgosagos
ay̋etatossagnac naǵsaga / Kíro̗l vǵmond
zent Ieronímos doctor a to̗rueńko̗ń-
-be · hoǵ íob o̗th psalmost / Auaǵ o̗th pater
nostert mondanía zy̋nec tíztasagaual /
es ay̋etatossagaual / honnem eǵ egez
soltart eneko̗lníe zomorusaggal · es
ízetlenseggel s O̗to̗d zent íozag ez / kí-
-nec míatta meglelí embo̗r az elmult
íozagot / kít caarba · es heaba el vezto̗t /
A to̗kelleto̗s zent eletnec míatta · Tud-

{315}
-ńamínt /· Zent zerzetben menesnec
míatta · es az zeredbevalo zent foga-
-dasnac megtartasanac míatta · es az
zent zízesegnec tíztasaganac · es o̗zueǵ-
-segnec megtartasanac míatta · Es
eǵeb soc ío mívelko̗deto̗knec míatta
kíket embo̗r zokot tenní zeretnec
hazaba / kíknec míatta mínd ígo̗n
meg o̗regey̋tíc embo̗rnec erdo̗meet
vr ístennec elo̗tte · Kíro̗l ígo̗n kel
o̗rúlníe ay̋o zerzeto̗snec · es naǵ ví-
-gan vardogalnía ammeg ígert naǵ
felsego̗s ay̋andokot / Kíre mínket
vízo̗n ez zoros vth / Ky̋n ey̋el nappal
íaronc ez zent zerzetnec terhet ví-
-selven · Ez az zentsego̗s vth · kíro̗l
Crístus azt monda · Zoros az vth
kí bevízen az o̗ro̗c elettre / hatod
zent íozag ez / ky̋nec míatta kínnen ·
es ígo̗n beuo̗n meglelí míndo̗n
embo̗r az el mult ído̗ben el haǵoc
lelkí íozagot / A Crístus keńńanac
ǵakortavalo meg emleko̗zetj · es gon-

{316}
-dolatty̋a / Mert ígo̗n naǵ felsego̗s zent
íozag ez / hoǵ mícoron embo̗r ewel elegítj
y̋madsagat / bo̗y̋to̗leset · es eǵeb nemú ío-
-zagos dolgat / olʼ ígo̗n dragalatossa · es
keduesse tezí ístennec · es mínd ammeń-
-neí vduarnac elo̗tte / Mínth a Carbon-
-culus draga no̗mo̗s ko̗ az arań ǵúrút
Es míkeppen az arań ǵúrú vgan zínten
-es draga · es kedues · De ha a no̗mo̗s
ko̗uet bele zerzíc / tahat ígo̗n naǵǵal
naǵobban dragab / kellemeto̗sb · es ked-
-uesb · Ezo̗nkeppen ay̋o mívelko̗deto̗c
vǵan v́no̗m magogba es íooc · de mí-
-coron hozza ragaztanǵa valakí a crís-
-tusnac zent keńńat az ay̋etatos elmel-
-ko̗desnec míatta mondhatatlan dra-
-galatosb lezen : Heted zent íozag ez
ky̋nec míatta ígo̗n naǵ beuo̗n meg
lelhetj embo̗r az el haǵot · es el vezto̗th
íozagot / mícoron embo̗r soc haborusa-
-got bekeuel elzenved · es meneuel to̗b
-bet zenved / anneual íncab megtíztul
Mert míkeppen az arań míg íncab

{317}
egettetíc / Anneual ínkab zebh · es tíztab
lezen /· Azert ez haborusagnac zenve-
-desenec erdo̗met ígo̗n nílvan meg-
megmonǵa a crístus / Ielo̗sben keth
helen az zent ewangelíomba / holot
vǵmond a ńolč bodogsag ko̗zo̗t Elso̗
mondasa ez /· Bodogoc kík haborusa-
-got zenvednec ígassagert / mert o̗uek
meńńeknec orzaga Masut meg vǵ-
-mond Bodogoc a bekesego̗so̗c v́k ísten-
-nec fíay̋nac híuattatnac / Azert ezo̗c
lo̗nec a heth zent fe íozagoc · Tudńa-
-mínt / elso̗ az alazatos zent penítencía
Maas a naǵ ío akarat · es a naǵ ío
kevansag /: Harmad a naǵ alhatatos
zent zeretet /: Neǵed az edo̗ssego̗s ay̋e-
-tatossag /: O̗to̗d a to̗kelleto̗s zerzeto̗s elet
/ Hatod a crístusnac keńńanac ǵakor-
-ta valo gondolattʼa /: Heted soc haboru-
-sagot bekeuelvalo zenvedes · Ez heth
zent íozag kozzúl čak eǵǵíc ley̋end
valamelʼ embo̗rbe · A to̗bbí mínd
vtanna íarando · es naǵ beusego̗s

{318}
erdo̗mmel meǵen be ammeńńeí
hazaba · Amen Ith kezdetík a hít
nec tízenket agazatty̋a
M I ky̋k Crístusnak neuet víselʼo̗c
es crístusrol mondatonc kerezt-
-íeno̗knec Tahat tartozonc v́tet ko̗-
-uetno̗nk / mert eǵeb keppen ígaz ke-
-rezty̋eno̗knec nem mondatonc /· de ha
v́tet akary̋oc ko̗uetní / tartozonc a hí-
-to̗th hy̋nní · es megtartaní / hoǵ ky̋
hítnec agazatty̋aban čak eǵǵíkben
ha valakí megfogy̋atkozandíc · o̗ro̗c-
-ke karhozíc / mert meg y̋rta bodogsa-
-gos zent pal · Hoǵ az hy̋th mínden ío
dolognac fey̋e /· Auaǵ fondamentoma
es ǵo̗kere · Masut meg vǵmond
Abakwk profeta Az ígaz embo̗r hítbo̗l
eel /· Azert a hítnek agazatty̋at tartozíc
hy̋nní míndo̗n embo̗r /· de nem čak
hy̋nní / hanem megtartaní · es meg-
ertení / hoǵ ky̋ hy̋tnec agazatíc a ty̋-
-zenket apastal a Credoba bee zerzette

{319}
ǵgy̋k vaǵy̋on aty̋a ístenro̗l / v́te va-
-ǵon zentlelo̗kro̗l / hata Crístusnac o̗
embo̗rsegero̗l / Azert elso̗ reze a Credo-
-nac / Auaǵ hy̋to̗nknec agazatty̋a ez
Ez a Credonac elso̗ reze
H Izo̗k ístenben mendenhato aty̋aba
Mennek · es fo̗ldnec teremto̗y̋eben
Ez a Credonac elso̗ reze / ky̋ vaǵon aty̋a
ístenro̗l / ky̋ben hy̋zo̗nc / hoǵ o̗ legy̋en a
my̋ndeneknec fo̗lo̗tte ío hatalmas · es
hoǵ o̗ tero̗mto̗tte legy̋en meńńet · es fo̗l-
-det /· De ez Credonac elo̗ rezebo̗l harom-
-ra y̋ndoy̋wtatonc · Elo̗zer a tero̗mto̗t al-
-latokrol hala adasra / hoǵ míert azt
mongy̋oc hy̋z'o̗c / hoǵ te vaǵ a my̋n-
-denhato aty̋a / ky̋ my̋ndo̗nt tero̗mto̗t-
-tel · Masodzor índultatonc a tero̗mto̗t
allatokkal íol elno̗nc · hoǵ vǵ az my̋
vegre teremto̗ttenec velo̗c a vegre el-
-ío̗nc /· De te mondanad / My̋ vegre az
allatok teremto̗ttenek · keet vegre Elo̗-
-zer / ísten ty̋zto̗ssegere / mert a tero̗m-
-thes čak ístennec íllíc Masodchor

{320}
embero̗knec o̗ haznalatty̋okra · Azert
a tero̗mto̗th allatokkal elnío̗c ísten tíz-
to̗ssegere · es mí íduessego̗s haznatokra
Harmadchor Indultatonc embernec
o̗ meltosagara / Mert míndo̗n nemú
allat embo̗ro̗kert vaǵon tero̗mtven
Mínt Dauíd profeta monǵa · Vram
ísten míndo̗n allatokat veto̗ttel em-
-bo̗ro̗knec labay̋ ala / kerdettetík míert
mondad /· Hízo̗k eǵ ístenben · es nem
mondod / eǵ hítben ístent / Auaǵ hy̋-
-zo̗k ístennec · Megfelel naǵ Albert
ez kerdeesre · es azt monǵa / hoǵ ky̋-
-lo̗mbseg vaǵon ez harom ko̗zo̗t / Hy̋-
-zo̗m ístent / hy̋zo̗k ístennec / hy̋zo̗k eǵ
ístenben / Mert elo̗zer a pogan es hízí
ísten voltat /· de nem tuǵǵa my̋ voltat
Masodzor hízí hamís kereztʼen ístent
/ Auaǵ hízen ístenben / de nem tartty̋a
az o̗ parančolatty̋at / Harmadchor
hy̋nní eǵ ístenben / semmí nem eǵeb
hanem hy̋nní ístent harom zemelʼ-

{321}
-ben eeǵ allattʼaban · es hoǵ az aty̋atol
es fíutol zarmazíc az zentlelo̗k · es ís-
-tennec parančolatty̋at bezedet · es
tely̋es zíuel akarattal o̗ hozza zer-
-kezní /· Azert íob mondaní hízo̗k eǵ
ístenben · honnem hy̋zo̗m ístent · mert
azt a pogan es hízí · Auaǵ mondaní
hy̋zo̗k ístenben /· De híz / mert azt a gonoz
kerettʼenek es hízy̋k / de hízo̗c eǵ ístenben
Ezt čak a íook hízíc · es valʼac Ez
az Credonac masod reze
Es o̗ eǵ fy̋aban íesusban Crístusban
mí vronkban Ez a Credonac masod
reze / Ky̋ mondatíc hy̋to̗nknec masod
rezenec / kít zerzo̗t zent Ianos ewangelís-
-ta / Ky̋ben tartozonc hy̋nní / hoǵ crístus
leǵen ístennec o̗ zent fy̋a / Az az / Masod
zemelʼ az ístení termezetben hasonlatos
míndo̗mbe Aty̋aual eǵ ídey̋o̗ / eǵ ha-
-talmu / eǵ allatu Sem kísseb / sem
naǵob / hoǵ ky̋ fíunak adatíc · felsego̗s
tudomańw / ky̋nec míatta míndo̗n
zerzettetík /· Annac okaert a fy̋w atty̋a-

{322}
-nak velagossaganak mondatíc
Kerdetíc íth míert Crístust vronknac
valy̋oc /· Neǵ Okaert /· Elo̗zer / mert
crístus nemes · ky̋ro̗l vǵmond dauíd
Naǵ vr · es ígo̗n dy̋chereto̗s Masodchor
monǵoc vronknac / mert ero̗s mínket
otalmazní / Kíro̗l zol dauíd vr ísten
en eleto̗mnec otalmazoy̋a · Harmad-
-čor mondatíc vrnac / Mert o̗ te-
-ro̗mto̗th mínket · Neǵedcher mon-
-datíc vrnac / mert y̋o vr kepen ne-
-ueztetíc meg ay̋andokozonac /· Ky̋ro̗l
Zent Agoston vǵmond Isten leǵen
ammú kevansagonknac vege
Mert o̗ vy̋lagneko̗l lattatíc · Nehez-
-segnekíl zerettetíc / Farradsag nekíl
díčertetíc Ez harmad reze a Credonac
KI fogantathek zentlelo̗kto̗l zúletheek
zíz maríatol Ez harmad reze a Credo-
-nac / ky̋ mondatíc híto̗nknec harmad
rezenec / ky̋th zerzo̗t naǵ zent íacab
Zent Ianos ewangelístanac atty̋afy̋a

{323}
Mert mínd ketten valanac zebede-
-usnac fíay̋ / ky̋ben tartozonc hy̋nní
Crístusnac bízoń embo̗rseget / Vǵhoǵ
a test fogattatot zent lelo̗kto̗l /· De zíletek
azzońonc zíz maríatol · Kerdetíc íth mīt
fogantatoth zentlelo̗cto̗l / vǵhoǵ / o̗ to̗le
vo̗tte volna a testo̗t /· Demaga vǵhoǵ
a testo̗t a kít azzononc maríatol crístus
vo̗t / Azt vo̗tte zentlelo̗k ínkelko̗desenec
míatta /· Vǵ mínth ha mesto̗r voltvol-
-na a test epúlesben / Auaǵ leteleben a
tero̗mtesnec elso̗ ídey̋en /· Iollehet az
vtan a testnec o̗ abrazwlasaban az terme-
-zet mívelko̗do̗t zentlelo̗k ígazgatvan
/ De kerdetíc / honneth zerzo̗tte az zent-
-lelo̗c a testo̗t crístusnac /· Feleltetíc / hoǵ
azzońonc zíz maríanac az tízta
verebo̗l /· Ky̋ben vaǵon lelo̗k íelo̗súl
o̗ hatalma ala vettetven · es ky̋nec
míatta embo̗r to̗kelleto̗sben eltetík
Ez Neǵed reze ammú hy̋tonc-
-nec agazatty̋anac ímmar

{324}
Kenzatek poncío py̋latus alath
megfezítteteek / meghala · es eltemet-
-tetheek · Ez a Credonac neǵed reze
Es hy̋to̗nknec neǵed agazatty̋a
Mert elo̗zer hy̋zy̋wk o̗ emberre lo̗tteet
Ith kedeg tartozonk hínní · es ken-
-ńat · es halalat / De e melle íth ker-
-des vaǵon / Elso̗ ky̋ zenvedo̗t · Feleltetík
Crístus o̗ embo̗rsege zerent Masod
Mínemú kent zenvedo̗th ky̋uel
foztasokat / mert mezítelen fúggo̗t
a kereztfan / testeben keserú fay̋dal-
-mat / lelkeben Naǵ zomorusagokat
Azert mondotta v́nmaga /· Zomoru
az en lelko̗m mínd halalíg / Har-
-madchor / Ky̋kto̗l zenvedo̗t Sy̋do fey̋e-
-delmecto̗l bíroktol / herodesnec zolgaí-
-tol · Neǵedčer ky̋kert zenvedo̗t / embe-
-rí nemzetnec by̋neíert · es íduessegeíert ·
Azert monǵa y̋saías ko̗ńvenec v́tven
hatod rezeben Megsebo̗síltetheek ammí
alnaksagonkert /· O̗to̗dzer Mí keze-
-ríto̗tte v́tet a kenra /· Felo̗tte valo naǵ

{325}
zerelm · kít valvala míhoz-
zanc / Azert monǵa zenth
íanos ístenj títokrol valo ko̗ń-
veben / Auaǵ ko̗ńvenec latasarol
valo o̗to̗d rezeben zere[lm,]

{327}
zerelm · Kít valvala mí hozzanc · Azert
monǵa zent Ianos Istení títokrol valo
ko̗ńveben /· Auaǵ latasanac valo ko̗nve-
-nek o̗to̗d rezeben · Zerete mínket · es
ammí by̋no̗nkbo̗l megmosa az o̗
vereben Ez otod Reze hy̋tonknec
Zalla poklokkra · Ez az agazattʼanak
o̗to̗d reze a Credonac · es hy̋to̗nknec
o̗to̗d agazatty̋a / Ky̋ben tartozonc hy̋n-
-ní / hoǵ Crístusnac lelke halala vtan
azon horaban mínt ment legy̋en ly̋m-
-bosra zent aty̋akat kízabadítaní ~
Holot harmad napíg lo̗th Az vtan
testeet fel vo̗tte / de mondanad te azt ·
pokolnac mely̋k rezeben tartattac az
zent aty̋ac · Eho̗z megtudando / hoǵ
harom reze vaǵon a pokolnac / Tud-
-ńamínt / Also kozepso̗ · es felso̗ / Az
also karhozataknac o̗ hele / holoth keet
fele ken vaǵon / ky̋lo̗mb ky̋lo̗mb ken-
-nac erzese · Masod reze a pokolna
ko̗zepso̗ / ky̋ben vannac megzabadu-
-lo lelko̗c /· de kenzatnac napíglan

{328}
az o̗ penítencía nem tartasokert · es
bočanando by̋nert Melʼ helo̗n vagy̋on
čak eǵ ken kí mondatíc keen erzesnec
keńńa /· de nem ísten latasanac kar
vallasa /· Harmad reze pocolnac fo̗lso̗
volta / holot vaǵon čak eǵ ken Isten zí-
-ne latasanac kar vallasa / de nem ken
erzes ·/ ez rezben mennek az appro kerez-
-teletlen ǵermo̗ko̗c /· eredeth by̋nnec oka-
-ert / ebben es tartatnakvala zent atʼak
ky̋bo̗l crístus v́ket kí zabadoy̋tta · de te
mondanad azt / ky̋ket zabady̋ta meg
es kíket haǵa oth /· Feleltetíc / hoǵ ket
feele veeto̗k vaǵon · Eǵ termezetnec / ky̋
mondatíc eredendo̗ by̋nnec / ezo̗ket meg
zabadíta crístus / mert ezo̗c rezeso̗c
lo̗nec o̗ halalaban / ky̋nec míatta
erdo̗mleek ammeg zabadulast Mas
fele by̋nes vaǵon / thetemennec by̋ne
Ezo̗k ky̋uúle lo̗nec crístusnac halala-
-nac erdo̗mebo̗l /· Ezo̗k lo̗nec a karhoz-
-tac / ky̋k valanac pokolnac az also
rezeben · es ky̋ket crístus ottan haǵa

{329}
Ez hatod reze a Credonak
Harmad nap halattay̋bol feltamada
Ez a hatod reze a Credonac / Auaǵ
híto̗nknec hatod agazatty̋a /· kít zerzo̗t
zent thamas / Mert elo̗zer o̗ keto̗l-
-ko̗díc vala crístusnac feltamadasa-
-ban · Azert mondotta / harmad nap
halattay̋bol feltamada /· kího̗z meeg
tudando / hoǵ harmad napnak
elo̗tte fel nem akart tamadní o̗
halalanac bízonsagaert /· Touabba
kedeg nem akarta halaztaní az
apostoloknac meg vígaztalasaert
hoǵ teuo̗lgesbe ne maradnanac
Ez heted reze a Credonac
Meene meńńekben · es úl aty̋a ís-
-tennec íoǵa felo̗l / Ez az heted reze
a Credonac · es hy̋to̗nknec eǵǵíc
agazattʼa / kíth zerzo̗t zent bertalam
apastal / ky̋ben tartozonc / hoǵ crístus
testo̗sto̗l lelko̗sto̗l meńben menth
olíuetím heǵero̗l / ky̋ vaǵon zaz
lepes íerusalemhez /· De mondanad

{330}
te azt / Hol volt ez neǵven napíg a
crístus · Rea feleltetíc / hoǵ fo̗ldí para-
-díčomban az zent aty̋akkal /· de melʼ
helre ment meńorzagban aty̋a ísten-
-nec íogy̋a felo̗l helhezteto̗t /· Az az / hel-
-heztethek embo̗rsege zerent ístennec
dy̋chesegeben /· Ky̋t semmínemú te-
-ro̗mto̗t allath erdo̗mlo̗tte Ez a Cre-
-donak Ny̋olchad reze Innen
lezen ío̗uendo̗ eleueno̗ket ·/ es holta-
-kat ítelní Ez a Credonac Ny̋olchadíc
reze · Kí eǵǵík aga hy̋to̗nknec / ky̋t
zerzo̗t zent Mathe apastal / kít tar-
-tozonc hy̋nní /· De e melle megtudan-
-do / hoǵ ítelet napy̋an míndo̗n em-
-bernel ty̋zro̗l kel okot adnía Elo̗zo̗r
gondolatty̋arol mínemú gondolat-
-ía volt o̗ elteben /· Azert monǵa bo̗lč
A keǵo̗tleno̗knec o̗ gondolatty̋okrol
kerdes lezen Masodzor zamot tar-
-tozont adní mú bezedo̗nkro̗l /· Ha

{331}
ío volt / Auaǵ hy̋wsagos / Azert mon-
-ǵa zent Mathe · Mínden heusagos be-
zedro̗l / Kít zoltonc ez fo̗lden / zamoth
adonc rola ítelet napy̋an / Harmad-
-zor zamot adandoc vaǵonc Mú
testo̗nknec mívelko̗desero̗l / Az melle
latasrol / hallastol / tapaztalasrol / ero̗sseg-
-ro̗l / y̋ffy̋vsagrol / Egessegro̗l /· Zepsegro̗l
Es eǵebto̗l míndento̗l · Neǵedcher za-
-mot adonc ez velaghí marharol · ha-
-rom keppen /· Elo̗zer /· Mínth keresto̗l a
marhat · Igazanee / Auaǵ hamossan
Masodchor zamoth adonc ez velagj
íozagrol / mínth elko̗lto̗tted / ha torkossag-
-ra / Ha paraznasagra /· Auag eǵeb go-
-nossagra / Harmadchor zamot adonc
Míkeppen ez velagí marhat ha tes-
-tamentomban mínt haǵǵa o̗ mag-
-zatínak / Auaǵ ha eǵhazí ember / kí-
-nec houa haǵǵa · Azert mongy̋a
Vtolczor zamot adonc az ído̗ro̗l / mí-
-ben az ído̗o̗t elmulattoc /· Iobanee

{332}
Auaǵ gonozban · Azert monǵa · Ne-
-ko̗nc adot ído̗t meg keres ísten
Mínt elko̗lto̗tted · Mínd az horat
mínd a napot / mínd a holnapot
Mínd az egeez eztendo̗thees hatod-
-zor zamot tartozonc adní allelo̗kro̗l
ky̋t gonozra íntetto̗nk /· Auaǵ zoon-
-kal /· Auaǵ gonoz pelda adasonkal
Auaǵ zepsego̗nkkel tanačonkkal
testí ruhankal /· Auaǵ ruhanknak
eǵǵessegeuel /· Azert monǵa zenth
Amburus · Auaǵ nem hízzo̗k az an-
-ǵalokat fohazcodní mícoron pení-
-tencía tarto embero̗ket vonhatnac
es teríthhetnec / Hetedcher adandoc vaǵonc
zamot · Mú mesto̗rsego̗nkro̗l · es elmenk-
-ro̗l / kíuel ísten míket zereto̗th · mínth
parazt mesto̗ro̗knec o̗ mesto̗rsego̗kro̗l
Mínt vele eltenec · Igazanee / Auaǵh
hamossan · Ńolchadzor zamot adonc
ammíneko̗nc adottakrol /· Mínth pap pap-

{333}
-sagarol / Hazas ember hazassagarol /· Keralʼ
es íobbaǵ o̗ vrasagarol Azert monǵa
bo̗lč · Nehezes íteleth lezo̗n azoknac kík
eǵebeknec fo̗lo̗tte vannac /· Mert nehez
felelm · es vezedelmes míndo̗n alatta va-
-lokrol ·: Kílenchedzo̗r zamot adonc a dol-
-gokrol / kít megkello̗tvolna tenno̗nc · es
nem to̗tto̗c /· Mínt az heet írgalmassagot
kíuel ísten e velagot megh ítelí Míkep-
-pen monǵa zenth Mathe ewangelísta
ko̗nvenec huzon v́to̗d rezeben Eh valeec
nem elteteto̗k · En zomeh valec nem íta-
-tatoc · Mezy̋telen valek / nem ruhazatoc
Koor valeec · es megnem latogatatoc
engo̗met · Azert elmeńńeto̗c en aty̋am-
-nac atkoztaí az o̗ro̗c túzre Tízedzo̗r
zamot adandoc vaǵonc /· Míkeppen
ístent zeretto̗c / tely̋es zíuel / tely̋es aka-
-rattal · es ha míndo̗n tero̗mto̗th alla-
toknac fo̗lo̗tte Ez kílenced reze a Credonac
H Izo̗k zentlelo̗cben · Ez kílenced reze

{334}
a Credonac · es hy̋to̗nknec eǵǵíc aga-
-zattʼa / kít zerzo̗t kísseb zent Iacab zent
Sy̋monnac · es Iudasnac atty̋afy̋a · ky̋t
tartozonc hy̋nní · Mert ha aty̋at · es fy̋at
hízy̋o̗k / tahat az zentlelko̗thes kel hy̋nno̗nc
ky̋nec oka ez / mert az zentlelo̗c eǵ al-
-latu ísten az aty̋aual · es a fíuval Meeg-
-tudando neko̗nc hoǵ az zentlelo̗c mín-
-do̗nto̗l kevanando / mert embo̗r o̗
míatta eltetíc lelo̗cben / Mert a kíuel
az zentlelo̗c nínčen / az megholt lelo̗kben
Mínt ammelʼ testo̗t a lelo̗c nem elteth
Masodchor az zentlelo̗c kevanando / mert
čak o̗ míatta zabadulonc meg a go-
-noztol /· Azert monǵa zent Agoston / ke-
-vańny̋atoc az zentlelko̗t / Auaǵ az zent-
-lelo̗k malaztty̋at / kí míat megzaba-
-dulonc a gonoztol / ky̋nekíl míndo̗no̗s-
-to̗l fogvan semmít nem gondolvan
Semmít nem akaruan / Auaǵ zeretven

{335}
Auaǵ mívelko̗duen íoot tezo̗nk
Ez ty̋zed reze a Credonac
Hy̋zo̗k zent lelo̗kben · Kerezty̋en ańa
zent eǵhazban · Ez ty̋zed reze a Credo-
-nac · Es hy̋to̗nknec eǵǵíc agazatty̋a
kíth tartozonc hy̋nní · De mondhatnad
Míčoda az zent eǵhaz Semmí nē
eǵeb / hanem híw nepeknec ǵúleko̗zetj
Azert míndo̗n embo̗r kí malaztban
vaǵon / zent eǵhaznac tagy̋anac ~
mondatíc · Es Crístus az eǵhaznac fey̋e
Azert monǵa zent pal apastal Fer-
-fy̋w az azzońy̋allatnac fey̋e / Azonkeppen
Crístus ís az zent eǵhaznac fey̋e / de meg-
-tudando hoǵ harom fele eǵhaz vaǵon
Az az / híw kerezttʼeno̗knec harom fele
ǵúleko̗zetí vaǵon / Eǵ ez velagon / ky̋
vaǵon vettetven ístennec felelmeben
es o̗ orzaganak varosaban · Masod
zent eǵhaz · Az az / hy̋uo̗knec ǵúleko̗zetj

{336}
vaǵon porgatoríomban kí vaǵon vet-
-tetven dy̋čo̗seghnec varosaban felelm-
-nekíl / Mert bízońosoc az o̗ro̗c eletben
Harmad zent eǵhaz vaǵon meńor-
-zagban / kí eltetíc ístennec ńílvanvalo
latasaual · Es ez harom zent eǵhazert
Az az / híuo̗knec ǵúleko̗zeseert a Mísseben
az hostía harom rezre zegettetíc / kí ha-
-rom reez ezzent eǵhaznac harom re-
-zeth íedzí / hoǵ ky̋ert aldoztatíc reze
Sento̗knec A Credonac kílenced
eǵǵesseget / by̋no̗knec bočanatty̋at Ez az
Credonac tízo̗n eǵǵed reze / Ez es hy̋to̗nc-
-nec eǵǵíc agazatty̋a / kít zerzo̗t Iudas ·
ky̋ ket rezre oztatíc Eǵǵíc reze / hoǵ
tartozonc hy̋nní zento̗knec eǵǵesseget ·
Az az Tharsasagaat / ky̋ semmí nem
eǵeb / hanem zento̗knec gy̋leko̗zethy̋
Masodíc reze bínnec megbočatasa
kít tartozonc hy̋nní / hoǵ ísten mínden-
-nec megbočatty̋a by̋neít / Merth

{337}
míndo̗n nemú by̋n / Auaǵ eredendo̗
by̋n / Auaǵ bočanando by̋n / Auaǵ ha-
-lalos by̋n /· Ha eredendo̗ by̋n / el vetetíc
a kereztsegnec míatta / ha bočanando
by̋n / megbočattatíc zent eǵhaznac
ky̋lo̗mb ky̋lo̗mb zolgalatty̋aual · Mínt
zento̗lth vy̋z vetessel · ko̗z ǵonath thetel-
-lel · es eǵeb zolgalatockal / Ha halalos by̋n
Megbočattatíc to̗redelmessegnec · es tízta
ǵonasnac · es eleg tetelnec míatta Azert
nem kel senkínec kethsegben esní ·/ mert
a kethsegnek vege o̗ro̗c karhozath ~
Azert monǵa Isídorus neuú mesto̗r
A kethseg gonozb míndo̗n <.> bínnel
Meg vǵmond zent Bernald Na-
-ǵob ístennec írgalmassaga / honnem
akar menemú alnoksag / Mert mí-
-keppen vaǵon az zy̋kra a tengo̗r ko̗ze-
-po̗th / Azonkeppen ístennec írgalmas-
-saga embo̗ro̗knec gonossaga ellen
Ez a Credonac tízen kettod reze

{338}
TEstnec feltamadatty̋at · es o̗ro̗k eleto̗th
Ez a Credonac ty̋zenketto̗d reze · es
hy̋to̗nknec eǵǵíc agazatty̋a / kít zerzo̗th
zent Mathy̋as apastal / ky̋nec vagon
ket reze /· Elo̗ reze a testnec feltama-
-dattʼa · es o̗ro̗c elethe / ky̋ho̗z elo̗zer ker-
-detíc hańad eztendeí koraban tha-
-mad embo̗r fel /· Rea feleltetíc ez ker-
-desre / hoǵ harmíncz harom eztendeí co-
-roban / míkent crístus volt / ky̋nec oka
ez / Mert a harmíncz harom eztendo̗
embo̗rnec íob · es to̗kelleto̗sb ídey̋e · de
kerdhethneed te azt / mínth tamadnac
fel azoc ky̋knec ez velagon volt fogat-
-kozasoc testo̗cben / mínth čonkaac
vakoc / keth fey̋o̗k · Tízenket vy̋y̋uk
Feleltetíc ez kerdesre / hoǵ íduo̗zúlendo̗k-
-nec ístení hatalm míath meg epúlte-
-tíc /· Ha kedeg keth fey̋e volt / čak eǵ
lezo̗n / ha ty̋zenketh vy̋a volt čak ty̋z
lezo̗n Meg e melle kerdened ha em-
-bo̗ro̗c feltamadnac mínd o̗ hay̋okcal
ko̗rmo̗kkel · Feleltetíc ez kerdesre / hoǵ

{339}
-nem / hanem feltamad ember allatty̋a
zerent /· Az az Testo̗sto̗l / lelko̗sto̗l / kí testnec
vaǵon o̗ zúksegy̋bo̗l · es lelo̗knec tulay̋-
-donsagabol · Vtolzor kerdetíc hoǵ ha
feltamadasba lezo̗n vy̋ tero̗mtees Felelte-
-tíc e kerdesre / hoǵ nem / Mert a tero̗m-
-thes semmíbo̗l /· de embo̗rnec teste feltha-
-mad azon porbol / kí o̗ teste volt · Masod
reze hy̋to̗nknec agazattʼa / hoǵ híǵgy̋wk
az o̗ro̗c eleto̗th /· de the mondanad / Míkep-
-pen vaǵon vetetven az o̗ro̗k eleth Felelte-
-tíc hoǵ elo̗zer y̋ffy̋vsagban vensegnekíl
Azert monǵa zent Agoston · Az eleto̗th kello̗t-
-volna zeretno̗d / holot vaǵon y̋ffy̋vsag ven-
-seg nekíl · Masodban vaǵon vettetven / mert
oth vaǵon egesseg corsagnekíl / ky̋nec oka
ez · Mert a feltamadasnac vtanna a test
bírtatíc allekto̗l · Azert ammeg dícho̗últ
lelo̗c míath · a ttesthes meg díčo̗úl · ky̋ dí-
-cho̗úles míat testnec míath / testnec mí-
-ath testnec míndo̗n koorsaga · míndo̗n
ńaualy̋assaga meg tíztultatíc / Har-
-madban vaǵon vettetven / hoǵ az

{340}
o̗ro̗k eletben vaǵon kazdagsag zegeń-
-segnekíl /· de míg embo̗r e velagon lezo̗n
addíg mínd zegeń / mert e velagj mar-
-haual megnem elego̗díc / Ky̋nec oka ez
Mínth monǵa naǵ Albert · es veezí
zent Amborust bízonsagul melle / Mert
embo̗rnec o̗ lelke vaǵon tero̗mtven
ístennek abrazattʼara / Az az / termezetí-
-re · Azert e velaghí íozagnac abrazattʼa-
-val megnem elego̗díc embo̗rnec lelkí
lelke / mígnem ahoz íuth · es azt erthí
azt latty̋a / akkí abrazatty̋ara o̗ tero̗m-
-teto̗th /· Azert embo̗rnec lelke ez velagy̋
marhaual megnem elego̗díc · Kíro̗l zent
Bernard vǵ zol Embo̗rnec lelke ísten
abrazattʼara tero̗mteto̗th / eǵebkeppen ez
velaghí marhaual megfoglaltatíc / de
vele be nem telíc / mert ístennec o̗ erto̗y̋e
es ammí ístennel kísseb / auval o̗ be nem
telíc · es vele megnem elego̗díc · Neǵedben
vaǵon vettetven az o̗ro̗c eleth / o̗ro̗c beke-
-segben / ky̋nec oka ez / mert míkeppen
Vaǵon a karhoztac ko̗zo̗th tekelleto̗s ha-

{341}
-ragossag · es íríǵseg /· Azonkeppen az
íduezíltec ko̗zo̗t vaǵon to̗kelleto̗s ístení
Zerelm / Azert o̗ ko̗zo̗tto̗c vaǵon o̗ro̗c
bekeseeg / O̗to̗dben vaǵon vettetuen
az o̗ro̗c eleth Anǵaloknac o̗ zengeseben ·
es hangossagaban · es zolasokban · mí-
-nemú zauoc vaǵon az anǵaloknac
Felel rea naǵ albert / hoǵ nem testj
zozat · mert embo̗rnec halala vtan
a lelo̗knec testebelí mívelko̗detj meg-
zo̗níc /· Azert lelko̗k · es anǵaloc nem
zolnac testí zoual / hanem lelkí zoual
zolnac /· De te mondanad Mínemú
az lelkí zoo · es az anǵalí Elmenec ke-
-vansaga ístenho̗z · Isten kedeg čak o̗
tekentese az o̗ akaratty̋a anǵalokhoz
es allelko̗kho̗z / Hatodban vaǵon
vettetuen az o̗ro̗k eleth / hoǵ mín-
-do̗n embo̗r veezo̗n erdo̗mo̗t az o̗ mí-
-velko̗dese zerent /· Azert monǵa zent
Iacab apastal Semmí nemú ío nín-
-čen ay̋andoc nekíl · Hetedben va-
-ǵon vettetven az o̗ro̗c eleth / zento̗k-

{342}
-nec · es az ańgaloknac tarsasagaban
Mert mene zento̗k zen ember oth
-laath / to̗lo̗k mínd kílo̗mb kílo̗mb o̗ro̗met
vall /· Azert monǵa zent Ianos /· Lathec
naǵ serego̗th / kíth semmínemú embo̗r
megnem zamlalhatvala · Ńolcadban
vaǵon vettetven az o̗ro̗k eleth Bodog
azzonnac o̗ latasaban /· Ky̋nec ky̋nec
mínd erdo̗mo̗th ńer o̗ mívelko̗detí ze-
-rent · Kílencedcher vaǵon vettetven
az o̗ro̗k eleth Istennec zy̋ne latasaban
Kíro̗l vǵ zol zent Dauíd /· Vram ísten
Mutasdmeg atte zy̋no̗deth · es megví-
-gazonc / Kí melle vǵmond zent Ago-
-ston Az ísten lezen mú kevansagonk-
-nac vege /· Mert vegezet nekíl lattatíc
Nehessegnekíl dy̋čertetíc míth ember
keuan / mícoron az zentharomsagnac
túko̗ret neezí / míndo̗nt laath / Mert kí
az ístent latty̋a / míndo̗nth laath / Akkí
ístent esmerí / míndo̗nt esmer / hoǵ kí es-
-mereto̗t neko̗nc zentharomsag en-
-gedgy̋en o̗ro̗kko̗l o̗ro̗kke Amen Pater n̄r̄

{343}
IOllehet Naǵ erdemo̗uek naǵ ay̋etatos-
-sag · es sok y̋madsagoc legenec / ky̋uel em-
berec naǵ malaztoth nernek · es kí mí-
-ath ístennel bezelnec / Demaga Imad-
-sagoc ko̗zo̗t naǵob · es íob nínčen · mínt
a Pater noster /· Mert eǵeb Imadsago
-kath sok okaert felúl mul /· Elo̗zer felúl
mul a lelesnec okaert / Mert v́tet lelee
Auaǵ zerze Crístus v́no̗m maga / kí va-
-la ísten · es embo̗r Masodzor felúl mul
eǵeb y̋madsagokat / mert o̗ ketelen
meghallando míndo̗no̗cto̗l / mert v́tet
Crístus zerzo̗tte / Harmadchor felúl mul
eǵeb y̋madsagocat zúksegnec okaert
Mert mínd ezvelagí zúksego̗ncket
mínd ammas velagy̋ath o̗ benne
es o̗ míatta kery̋o̗k · Touabba Meg-
-tudando / hoǵ a pater nosterben va-
-ǵon heeth kerees · Elso̗ keres monda-
-tíc / zento̗ltessec te neued · Masod keres
mondatíc Io̗y̋en te orzagod / de e Pater
nosternec meg ertesere kerdettetíc Mí-
-ert mondod mú vronc aty̋ank aty̋anc

{344}
es nem mondod · Mí vronc / Auaǵ Mí
ísteno̗nc / mí tero̗mtenc Megfelel bodog-
-sagos zent Thamas e kedesre / hoǵ azert
mondod · Mú aty̋anc / Mert mīnket ze-
-reth aty̋ay̋ zerelmel /· De y̋mez neuek
Mí vronc / mú ísteno̗nc / mú tero̗mtenc
rettenesnec / Auaǵ felemnec neue Az-
-ert mondod Mú aty̋anc · es nem mon-
-dod · Mú vronc /· Auaǵ · Mú ísteno̗nk
A pater nosternec masod reze
Kí vaǵ meńńekben · Ez rezho̗z kezdet-
-tetíc Míert mondod kí vaǵ mennekbe
Nam ísten míndo̗nút mondatíc len-
-ní / effo̗ldo̗n írgalmassaga zerent
Pokolba y̋gassaga zerent Meńorzagba
es meńorzagba megbodogult lelko̗kben
díčo̗sege zerent · Megfelel bodogsagos
zent Thamas e kerdesre / hoǵ ket oka
vaǵon annac /· Elo̗ oka / mert monǵoc
kí vaǵ meńńekbe / ez hoǵ mínket xpūs
taníttana / Ne fo̗ldy̋eket / Auaǵ fo̗ldy̋eth

{345}
hanem meńńey̋eket kevannonc Masod
oka / hoǵ megmutatnay̋a a helt / Az az
Meńorzagot kíre vaǵonc tero̗mtettek · es
megvaltattac Elo keres a pater nosterben
Zento̗ltessec te neued / Ez a pater noster-
-ben elo̗ keeres / ky̋ben kery̋o̗c ístent / hoǵ
az o̗ neue zento̗lt leǵo̗n / de te kerdened
azt · hoǵ zento̗ltetíc ístennec neue / ha
míndo̗nha zento̗ltvolt · es aldot / mert
míndo̗nnemú zentsego̗nknec o̗to̗le va-
-ǵon kezdetj Rea feleltetíc / hoǵ ístennec
o̗ neue nem mondatíc hoǵ megzen-
-to̗ltetní · Azert hoǵ valamícoron zento̗lt
nem volt volna / Auaǵ valakí o̗ rea zent-
-sego̗t athhatna · De kerettetíc azert zen-
-to̗leznec lenní / hoǵ mí benno̗nc az o̗ ne-
-ve zento̗lt leǵen / Zento̗lth leǵen mú zí-
-uo̗nbe v́tet híuen zeretven / Zento̗lt le-
-ǵo̗n mú zankban v́tet díčeruen · es
valvan / zento̗lth leǵen mú mívelko̗-

{346}
-deto̗nkben v́tet íol · es ígazan ty̋zúlven
Masod keres a pater nosterben
Ioy̋o̗n te orzagod Ez masod keres a
pater nosterben / hoǵ kíben kery̋o̗k
ístent / hoǵ o̗ orzaga mú hozzanc ko̗ze-
-líčen /· De mondanad te azt / hoǵ hoǵh
kezeley̋ttetík mú hozzanc ez velagon
az o̗ orzaga / mert az o̗ orzaga a mas
velaghí / Azert ez velagon ez velagíak-
-hoz nem ko̗zeley̋heth · Feleltetíc e kerdes-
-re / hoǵ ńílvan ez velag zerent nem
by̋rhatty̋ak az o̗ orzagokat /· Auaǵ az o̗
orzagat /· Demaga kery̋o̗k az o̗ malazt-
-y̋at / ky̋nec míatta az o̗ orzagat val-
-hassoc Ez az Mú aty̋āknac har-
LEǵo̗n te akaratod mad reze
míkenth meńben · es fo̗lden Ez har-
-mad keeres a pater nosterben / ky̋nec
ky̋lo̗mb ky̋lo̗mb ertelmí vannac docto-
-roc mondasa zerent · Elso̗ ertelme / Merth

{347}
a meńńo̗n ertetnek ígaz embo̗ro̗k ~
Affo̗lden ertetnec · by̋no̗s embo̗ro̗c / Hoǵ
a keresnec ez leǵo̗n ertelme · Legy̋en te
akaratod míkent meńben /· Az az Io
embo̗ro̗kben · es fo̗lden · Az az by̋no̗s
embo̗ro̗cben · Es hoǵ te hozzad fordulʼa
-nac · es teneko̗d zolgaly̋anac · de bodog-
-sagos zent Thamas íǵ maǵarazy̋a / Leǵen
te akaratod míkent meńben / Az az / Zen-
-to̗kben /· Auaǵ Anǵalokban · es fo̗ldo̗n
Az az · Embo̗ro̗knec o̗ ko̗zo̗tto̗k Scotos
neuú mesto̗r kedeg íǵ maǵarazy̋a
tʼeǵen te acaratod míkent meńben · es
fo̗lden · Az az · Ammít te meńben akarz
zerecz · ǵúlo̗z Mú es fo̗lden azt akar-
-íoc · Azt zeresso̗c · es azt ǵúlo̗ly̋o̗k Neged
reze ez a pater nosterben
MI keńero̗nket míndo̗n napy̋ath
aǵǵad neko̗nc ma Ez neǵed ke-
-res a pater nosterben / Hoǵ kíben ker-
-y̋o̗k ístent Mú neko̗nc adní ez velagj

{348}
eleto̗ncket / Mert embo̗rnec eletnek
kezdetj ky̋ńer · es víz / míkent megh
vaǵon O to̗ruenbe ko̗ńnek eǵǵíc re-
zeben meg íruan ky̋ro̗ ammas
velagj eleto̗ncket /· ky̋ro̗l megvaǵon
íruan · Embo̗r anǵalí keńeret ezík
Megtudando míneko̗nc íth es pa-
-ter nosterben Pater nosternec neǵed
rezeben / hoǵ neeǵkeppenvalo keres
íelo̗ntetíc · Elso̗ keres · hoǵ neko̗nc ele-
-delt adgy̋on / de eto̗knec fo̗lo̗tte valo
voltat mú to̗lo̗nc el veǵe / Azert mon-
-datíc / Mú keńero̗nket / Mert hol
čak a keńer vaǵon / Oth eto̗knec
soksaga nem íelo̗ntetíc Masod keres
íelo̗ntetíc / hoǵ mú míndo̗nt ístento̗l
kery̋o̗nc Vǵ mínth Mú tero̗mtenc-
-to̗l / Azert mondatíc / Adgy̋ad mú
-neko̗nc · Harmad keres / hoǵ senkí
maganac valamít ne tulay̋doní-
-čon / Azert mondatíc / Mú neko̗nc

{349}
Neǵed keeres íelo̗ntetíc / hoǵ mú ez
velagj marhat / kíth ístento̗l kero̗nc
fo̗lo̗tte hozza zorgalmazatosoc ne le-
-ǵo̗nc · es o̗ hozza ne ragazkodgy̋onc
Azert mondatíc · Adgy̋ad naponkedí
elo̗ keńero̗nket ma · O̗to̗d keres a pater nosterben
Es bočasz míneko̗nc · Ez 
o̗to̗d keres a pater nosterben / kíben
kery̋o̗c ístent / hoǵ megbočassa by̋-
-no̗nket /· Mínd o̗ ellene valooth ~
Mínd baratonc ellen valoot · es
mínd mú elleno̗nc valooth /· De
mondanad te azt / Míert mondot-
-ta Crístus · Bočas mú vetkeínk-
-keth · es nem monta Mú by̋no̗nc-
-keth Rea feleltetík e kerdesre / hoǵ
íth e helen azt y̋edzí Mú vetko̗nc-
-keth / vetetíc ko̗zo̗nseggel vǵmínt
Auaǵ y̋edzí es a by̋nth Ez hatod
reze ammí Aty̋anknac
Ne vy̋ǵ mínket kesertetbe Ez hatod
keeres a Pater nosterben / Ky̋ben ker-

{350}
ío̗k ístent / hoǵ megtarčon mínketh
míndo̗n kesertetto̗l / De mondanad te
azt /· A keserteth naǵob reze erdo̗mo̗nknec
Azert nem kel a kesertetto̗l magoncat
vonnonc · Feleltetíc e kerdesre / hoǵ nem
kery̋o̗c ístent azon · es arra hoǵ soha
ne kesertesso̗nc /· de kery̋o̗c arra hoǵ
ha mícoron keserteto̗nc / tahat mín-
keth ackoron el ne hadǵon hoǵ a ke-
-sertetnec ellene alhassonc · Ez heted
De zabadoh keres a pater nosterben
mínket gonoztol · Ez heted reze
kereso̗nknec / Auaǵ heted keeres
Kíben kery̋o̗c ístent / hoǵ mínketh
megzabady̋čon míndo̗n gonoztol
Mínd elmultol / y̋elo̗n valotol · es
ío̗uendo̗to̗l / Mert míkeppen meg va-
-ǵon írua · Mínd ez velag gonozban
vaǵon vettetven / mert ammí ele-

{351}
-tho̗nk vagy̋on vízza víuo akarath
Haatonc mego̗th vaǵon elmult by̋-
-no̗knek ǵeńerúsege /· Mú íobonc felo̗l
vaǵon marhabelí kazdagsagnac
bewsege · Bal felo̗l vaǵon haboru-
-sagbelí zenvedethlenseg · Mú talponc
alath vaǵon zertelen valo zerelm
De mú felo̗tto̗nc vaǵon ellensegto̗l <va->
fo̗lo̗ttevalo / Auaǵ zertelenvalo felelm ~
Ky̋to̗l mú míndo̗nto̗l kery̋o̗k ístent
hoǵ megzabadoy̋čon · Kít míneko̗nc
engedǵo̗n o̗ ístensege o̗ro̗cko̗l o̗ro̗kke
Ith kezdetíc az Anǵalí y̋duezleth
Aue maría
My̋kent zent Agoston valy̋a · es
Zent Ieronímos bízoníttʼa María
-nak amí tízto̗ssege vaǵon o̗ fy̋a-
-ban íesusban / hoǵ semmínemú
aallath v́teth meeltan nem dy̋čer-
-hetj / hanemha az tey̋endí kíth · o̗

{352}
meheben víselt íesus · De míert az zíz
hoǵ maría ílʼ díčo̗sego̗s azzoń · Mí
o̗ nekí kellemeto̗sb zolgalat / Auaǵ dí-
-čereth / Auaǵ neẃ felelo̗nc Neko̗d azoń
doctoroc mondasoc zerent / hoǵ sem-
-mí nekí kellemeto̗sb zolgalat / auaǵ
díčeret / auaǵ neẃ / mínth ha v́tet va-
-lakí zolgaly̋a / auaǵ dy̋čerí / auaǵ ne-
-uezí o̗ fy̋arol / monduan nekí / Crístus
-nac ańńa · de míert az hoǵ ez Iduez-
-leǵ maría vaǵon o̗ fíanac mehebe
fogontatasarol /· Azert semmí nekí kel-
-lemeto̗sb y̋madsag / mínt az Iduezleǵ
maría / ky̋nec keeth reze vaǵon Elso̗
kíth az anǵal mondot Iduezleǵ ma-
-ría malaztal tely̋es / Vr vaǵon te
veled · Masod kíuel zent ersebo̗th
azzon íduo̗zle / Auaǵ íduezlo̗tte / Míco-
-ron v́tet latogatní menth volt Te
vaǵ aldot azzony̋allatoc ko̗zo̗th / De
míkent o̗ ertelme leǵo̗n / doctoroknac

{353}
mondasoc zerent /· Arrol ma íǵeko̗zeto̗m
Vaǵon · Az anǵaloknac ko̗zo̗netíben va-
-ǵon íly̋en nemú ko̗zo̗net Iduezleǵh
Azert mondanad te azt · Míre az anǵal
o̗ ko̗zo̗netíth eǵeb keppen / Auaǵ egy̋eb
ígeuel kí nem íelo̗nto̗tte / mert ez íge
Iduezleǵ · Ielo̗ntj az zíznec o̗ artatlansa-
-gat míndo̗nnemú bínnec zepplo̗ebo̗l
Mert mícoron azt monda Iduezleǵ / ottan
azt íelo̗nte by̋nnec íay̋a /· Auaǵ ohay̋ta-
-sa / Auaǵ serelm nekíl leeǵ /· Auaǵh
Maskeppen íǵ ertetíc / míert zíz maría-
-ban by̋n nem volt /· Demaga eǵeb nem
volt tíztasagnal · es íozagnal / tahat az
anǵalnal meg azonkeppen íllo̗th o̗ ko̗-
-zo̗netít kí íelo̗ntení mínt zíz ańa ma-
-ríanac o̗ allasa ko̗uetíuala · Touabba
kerdened te azt ? Míre az anǵal az ko̗-
-zo̗netbe<.> ez íget / María elhaǵa /· Felel
erre y̋ordanos neuú mesto̗r / hoǵ az an-
-ǵal to̗tte tízto̗ssegnec okaert / mert fey̋e-

{354}
-delmeket / Auaǵ tízto̗ssegbelí embo̗ro̗-
-keth tulay̋don neuo̗ko̗n ·/ Auaǵ neuen
nem neuezík ty̋zto̗ssegnec ocaert / ha-
-nem vǵ mínth o̗ tízto̗ssegenec zere ko̗-
-vetj / Masod reze Malaztal tely̋es Ez ma-
-sod reze az anǵalí ko̗zo̗nethnec /· kíben íe-
-lo̗ntíc zíz maríanac beusego̗s fy̋atol adot
malazttʼa / María hoǵ telʼes lo̗th leǵ<en> ma-
-laztval · Elo̗zer by̋zonítty̋a Scotos neuú
mesto̗r / holot azt monǵa / Hog maríanac
o̗ ańńanac meheben fogantatasa koron
adototh leǵen naǵob malazt honnem
mínt valaky̋nec adatnek a kerezt víz
fo̗lo̗th / ky̋ o̗ nekí lenne adamnac by̋ne-
-nec ellene · De e melle naǵ Albert vethí
bodog azzonac harom keppen valo
malaztal tely̋esso̗dewth · Elso̗th / mícoron
ańńanac meheben megzento̗lteto̗th
Masodchor / mícoron zent lelo̗c o̗ meheth
megzento̗lte /· Harmadchor / mícoron
Crístust kílenced holnapíg meheben
víselte / ky̋ malaztnac tely̋esey̋teseíert

{355}
semmínemú tero̗mto̗th allat zíz maría-
-hoz nem hasonlatoth Vr Vaǵon te veled
Ez harmad reze az anǵalnac ko̗zo̗ne-
-tínec / holoth az anǵal kí íelo̗ntj / hoǵ
o̗ crístusnac ańńa lenne /· ky̋ro̗l zent Ago-
-ston vǵ zool /· Vr vaǵon te veled te zí-
-vednec hay̋lokaban megzento̗ltethes-
-nek míatta /· Vr vaǵon teveled te me-
-ho̗dnec hay̋lokaban fogaduan / te veled
vaǵon / te to̗led el nem megy̋en · te
nalad o̗ro̗kke megmarad · De zent
Bernald vǵ maǵarazy̋a · Vr vaǵon te
veled / kíth megesmertel te lelko̗dben ·
-Kít fogattal te meho̗dben /· Vr vaǵon te
veled · Auaǵ fúley̋dben · kíth hallaz te fú-
-leíddel / vr vaǵon te veled / te zo̗meídben
ky̋th te lacz te zo̗meíddel /· Vr vaǵon te veled
kíth víseleel te karay̋don / Vr vagon te veled
-ky̋nec mehet aty̋a ísten megzerze · zentle-
-lo̗k megzento̗le · es fy̋v bee to̗lte · Te vaǵ
aldoth azzońíallatoc ko̗zo̗th Ez masod
reze az Aue maríanac / kíth zent ersebo̗th

{356}
azzoń mondot zentlelo̗kto̗l Es zíz ma-
-ría mondatíc aldottnak azzońíalla-
-toc ko̗zo̗t sok okaert /· Elo̗zer Ańay̋
zeretetnec okaert / ky̋uel crístus zerethe
Masodčor mondatíc aldotnac o̗ zent
fy̋at zízen zúlesenec okaert / kíth sem-
-mínemú azzońíallat nem erdo̗mlo̗th
hanem zízec ko̗zo̗th čak o̗ /· Harmad-
-chor mondatíc aldotnac Istení ay̋an-
-dokozasnac okaert / mert o̗ zeep vala
mínden testeben / mínd lelkeben / ky̋ro̗l
Bo̗lč bízonsagot tezen ko̗ńvenec neǵed re-
-zeben · Míndo̗no̗sto̗l zeep vaǵ te en íeǵo̗so̗m ·
es te benned fo̗rto̗zet / auaǵ zepplo̗ nínčen
Neǵedzer mondatíc aldotnac ístení meg-
latasnac okaert / mert o̗ro̗kke meglat-
-tatoth · es valaztatoth crístusnac ańńaua
Ky̋ro̗l Bo̗lč soc bízonsagot thezen Ez az
vtolso reze az Aue maríanac ~
Es <vaǵ> aldoth te mehednec gy̋mo̗lče
íesus crístus / Kí mondatíc maríanac

{357}
o̗ mehenec · gy̋mo̗lčenec · Mondatík
aldotnac soc ocaert / Elso̗ okaerth
<.> a gy̋mo̗lčnec veragaert / Mert mí-
-keppen a gy̋mo̗lč tero̗m o̗ veragabol
Azonkeppen Crístus fogantatoth maría-
-nac zíz mehebo̗l / Kíro̗l Bo̗lč bízonsa-
-got tezo̗n ko̗ńuenec huzad rezeben
En veragomnac gy̋mo̗lče tízto̗ssego̗m-
-nec gy̋mo̗lče · es ǵeńerúsege / Masod-
-chor mondatíc aldotnac zíz marían-
-ac gy̋mo̗lče / mert ǵenerúsego̗s o̗ íl-
-laty̋aual / Mert valakí ez gy̋mo̗l-
-čo̗th / Az az Crístust íllatozza o̗ro̗kke
eel /· ky̋ro̗l Moy̋ses bízonsagot tezo̗n
ko̗ńvenec huzon heted rezeben Ime
en fy̋amnac íllatty̋a / mínth verago-
-zo mezo̗nec íllatty̋a · Harmadčor
mondatíc aldotnac lenní zíz ma-
-ríanac gy̋mo̗lče / o̗ ízíuel · kíro̗l bo̗lč
bízonsagot tezo̗n ko̗ńvenec Masod
rezeben / o̗ gy̋mo̗lče edo̗s ńeldo̗keleso̗m-

{358}
-nec Neǵedcher mondatíc aldotnac
maríanac mehenec gy̋mo̗lče
mert dragalatos o̗ haznaban ~
Mert o̗ gy̋mo̗lč lo̗n embo̗rí nem
-zetnec megvaltoy̋a · Kíro̗l zenth
Peto̗r bízonsagot tezen · Nem meg-
rothhadando ezústel aranńal em-
-bo̗ro̗c vattoc meg valtottac · Ha-
-nem crístusnac o̗ halalaual ~
O̗to̗dcho̗r mondatíc aldotnac ez gy̋
-mo̗lch o̗ termezetínec haznalatty̋aert /
Mert o̗ termezetíbo̗l vaǵon erey̋e
o̗ro̗k eleto̗t adnía · es o̗ro̗cke valo
halaltol megtartaní / hoǵ kí gy̋mo̗lch
megvala íeǵezuen paradíchomnac
o̗ almay̋aban /· Ky̋ro̗l / auaǵ kíuel
adamnac ísten elní parančoltva-
-la / hoǵ kíuel ha adam elth volna
soha halat nem latot volna · Ez va-
-ǵon meg íruan Iordanos neuú mes-
-to̗rnec mondasa zerent · Naǵ Albert

{359}
vǵmond · María vala ay̋o fo̗ld / kí
tero̗mte neko̗nc gy̋mo̗lčo̗th · mícoron
zúletheek crístus / kí palantaltatotva-
-la fogantathasa coron / Az Agarol lee
zedetík Mícoron a y̋azolban poztocba
takartatík · María lo̗n a tero̗mtho̗
fo̗ld / kíbo̗l mas adam terme María
lo̗n a tero̗mto̗ fo̗ld / kíbo̗l kí tamada
az ígassag / María lo̗n a tero̗mto̗ fo̗ld
ky̋ foly̋a mezzel · es tey̋el / megharmatoz-
-van fo̗ldnek mínd o̗ zy̋neth Amen ~
Ay̋etatos íras Az y̋matkozonak ·
De ky̋ vaǵ / kí ímmaran a bodog
azzonnak Coronay̋at meg oluas-
-tad /· lelo̗k zerent emelko̗dgy̋el fel am-
-meńńeí vduarban · es íarulʼ a bo-
-dog azzonnak eley̋eben · Es teǵed am-
-meg zerzo̗t Coronat az o̗ zent fey̋e-
-ben / mínd ammeńńeí vduarnac
elo̗tte · es theríhed tennen magadat
az aty̋a míndo̗nhato̗ ístenho̗z mōduā ~

{360}
Aty̋a Istenho̗z valo Imadsag
ERek míndenhato aty̋a ísten · kerlek tego̗-
deth atte zent fy̋adnac naǵ neue-
-re / o̗ zent halalanac erdo̗mere · es
feltamadasanac dy̋cho̗segere / hoǵ ez
zent y̋madsagoth fogadgy̋ad Mú
no̗mo̗s azzońonc zíz maríanac zent
Coronazatty̋anak ty̋zto̗ssegere Touab-
Ennec vtanna ba mít kellʼen tenned
tery̋hed tennen magadath az zíz ma-
-ríahoz · es az o̗ Coronazatty̋anac tíz-
-to̗ssegey̋ert keń ammít akarz · es meg
ńero̗d · ekkeppen monduan Az zy̋z
Nemo̗s az maríahoz valo Imadsag
zońom zíz maría ańa /· kerlek
tego̗det atte zent Coronadnac · es zenth
coronazatodnac erdo̗mere · es zent zy̋le
-so̗dnec meltosagara / hoǵ esedo̗zy̋el a
míndo̗nhato ístennec elo̗tte · es nery̋ed
by̋ney̋mnek bočanatty̋at · es zentle-
-lo̗knec malaztty̋at / hoǵ en eleto̗meth
vegezhessem y̋duo̗ssego̗mre el · Es hoǵ
enneko̗m meltoly̋ec vram íesus

{361}
Crístusnac o̗ aldoth zenth teste
ero̗k íduo̗ssego̗mre · Es ńery̋ed ay̋eta-
-tossagnac malaztty̋at · es hoǵ habo-
-rusagot bekeseggel zenvedhessec el
Es ez eleth vtan lathhassam az en
tero̗mto̗ ísteno̗meth · es az en megval-
-to vramath /· Az aldoth íesus crístust
ero̗k eledben · Amen Ty̋zen Ny̋lch az
Zy̋wnek by̋ne · Az zy̋wnek by̋neí
Gonoz gondolat · Vízzau<..o> ǵenerko̗des ezo̗k
Gonoz kevansag · Vízzavalo acarat ·
Hy̋tetlenseg /· Ay̋etatlansag / Gy̋anosag
zegeńeknec megvtalasa · Nemzeto̗knec
zertelenvalo keuansaga · Ektelen va-
-lo <vígasag> kevansag /· Ektelen valo vígasag /
Beketelenseg · Iosagnac megvtalasa
Alhatatlansag / Kepmutalas · Iozagos
mívelko̗dethnec zeǵo̗nlese Eǵebek-
-nec ído̗ussego̗s tanač nem fogadasa
Meltosagnak kevansaga · híw díčo̗seg ·
Kezdety̋k az ńeluo̗knec by̋neí
Karomlas Zugodas Magamenthes
Hamís híth hazugsag Ragalmassag

{362}
Hízelko̗des Atkozas Zemben feno̗-
-gethes Veteko̗des Iozagoknak meg-
mentese Gonoz tanacz Haborusag
zerzes Szo víseles Hy̋r zolas Ma-
-ga hańas Títok megh íelo̗nthes
Zertelen valo poríthas Zertelen-
valo ígereth Hy̋w bezed Sok bezed
Ruth bezed Igrích bezed Oktalanva-
-lo veztegseg Sítkozodas Mas em-
-bo̗rnec ío híre neue elvezthees
Hamís bezed Hamís tanosag Ioh
ígeret nem allas Erdo̗ggel mara-
-thas čalard bezed Ember mo̗uethes
Ember zolas čuf bezed Parazna bezed
hítíre fogadot bezed nem allas
Elfeledo̗th by̋no̗k stenro̗l nem
gondolní Istent nem feelní uaǵ
nem zeretní Istennek y̋o tethero̗l ha-
-lath nem adní Az dolgot ky̋th <...> valakí
thezen ístennec nem tulay̋dony̋tany̋
By̋nro̗l nem bankodní Malazt vetel-
-re magath nem zerzení Malaztval
v́o̗th nem elní · es azt nem thartaní ·

{363}
Istení íhlesre magat nem theretheny̋
Istení akarathhoz nem eǵetsíteny̋ o̗ aca-
rattʼat Azmadsagra nem íǵeko̗zní
Az y̋madsagoth kíre tartozíc elhadní
Az y̋madsagot kíre tartozíc fogadasbol
Auaǵ tíztíbo̗l / Auaǵ parančoladbol
elhadní Eǵzer eztendo̗ben megnem ǵon-
-ní · es vrat nem venní O̗nmaga meg
-nem esmeres · es megnem feddes / auaǵ
feǵes O̗ zíuen<.>ec esmeretíuel nem gondo-
-las Eǵhazakat · es predícacíokat eltha-
-uoztathas [k]eserteto̗knec ellene nem allas
Hagy̋oth penítencíat megnem tarthas
Azokat kíket hamar <ha>megkellene
tenní elhalaztas Baratodnac íauan
nem úrúles · es ńaualy̋ay̋an nem ban-
-kodas / auaǵ nem bankodní Bozzu bezed
megnem bočathas Híto̗th baratodnac
nem tartas etko̗zo̗keth megnem feǵes
Po̗rth / auaǵ feddest nem lasítthas Tu-
-datlanokat nem thanítas omorukat
megnem vígaztalní INteso̗keth / auaǵ
Inteso̗knec nem engední Istennec ty̋z
parančolatty̋a Idegen ístent ne

{364}
y̋maǵ Isten neuet heaba ne vegy̋ed
Innepo̗th zento̗lʼ · Tízto̗ly̋ed aty̋adath · es
Ańadat · Ne o̗lʼ · Ne paraznalcoggy̋al
Ne vroz · Hamís tanosagoth ne monǵ ·
Ne kevanńag baratodnac íozagath
gonozul · Ne kevanńad feleseget the
baratodnak by̋nre Heth halalos bín
Keuelseg Fesvenseg Belendo̗sseg Ha-
-ragossag · Torkossag · Ireǵsseg Iora-
valo reztseg Ny̋och bodogsag
ky̋k mondatnac testy̋eknec
Eho̗zo̗th eltes / Auaǵ etes <o tanačoth
aǵh> Vton íaroth be fogaǵ zomehozoth
ítas Mezítelenth ruhaz / Koor latogas
Halottakat temes Foglʼakat zabadích
Ny̋olčh bodogsag kík mondat
-nac lelkíeknec Tudatlant tanoh
Io tanačoth aǵh vetko̗zo̗ket megfeǵ
Zomorukat vígaztal Elleno̗d vetko̗z-
-teknec megbočas Bozzusagot bekeseg-
-gel zenveǵ Ellensego̗dert y̋maǵ Eǵ-
-hazy̋ heeth zentseeg · Kereztseg

{365}
Bermalas Hazassag Papí meltosag
Oltarí zentseg Gy̋onas Vtolso keneth
Senthlelo̗knec heth ay̋andoca
IStení felelm Tudomań Egesseg Ero̗sseg
Tanach Ertelm Bo̗lčesegh
Ńolch bodogsag · Lelkí zegenseg
keǵo̗sseg Síralm Igassagnak eho̗zese Ir-
-galmassag Zíwnek tíztasaga Bekeseg
Haborusag Zenvedes ígassagerth
V́th ertelm Laathas Hallas Ny̋eldo̗k-
-les Illatozas Illethes
Hath by̋no̗k vadnak zentlelo̗k ellen
Rementelenseg Batorsaggalvalo veth-
-ko̗zeth By̋nben meg kemeńúles Megh-
-esmert ígassag ellen vy̋askodas Aty̋afía-
-nak malazty̋anak íreǵsege Gonossagban
vegy̋g megmaradas Kílench ídego̗n
by̋n · Gonozra valo parančolas gonoz
tanach adas By̋nre engedes Hízo̗lko̗des
Hazaban valo by̋no̗s otalmazas By̋nbe
rezúles Bínnek ellene nem allas ~
By̋n megnem íelo̗nthes Veztegles ~

{366}
Egben kay̋alto by̋no̗k
Artatlanoknac veere ontaas ~
Effusío sanguínís Innocentum
Zolgalt zolganak nem fízethes
Merces detenta laborum
V́zveǵo̗knec · es Aruaknac megńomorítasa
Oppressío orphanorum
Termezeth ellen valo by̋n
Peccatum contra naturam
Senth dorotty̋a azzoń Imadsaga
Iduezleǵ zenth dorotty̋a azzoń ío-
zagos ǵo̗nǵ /· Tauazy̋ rosa / ez velag-
-belí eletnek ny̋luanvalo magy̋a-
-razatty̋a · Leǵ mú ero̗ttenk esedo̗zo̗ · es
dy̋čo̗sego̗s te zízesego̗dert · es eǵǵessego̗-
-derth bewsegeesth y̋gy̋eko̗zzel · es íarulʼ
es orzagolʼ Amen Masod Imadsag
Ero̗k míndo̗nhato ísten kezdetík
ky̋nec neueert dy̋čo̗sego̗s zíz zenth
dorotty̋a míndo̗n kennakh meg ǵo̗ze
Tego̗det alazatoson kero̗nc aggy̋ad
te zent malazttodat neko̗nc o̗ro̗kko̗l

{367}
o̗ro̗kke / Amen Azzońonk zíz maría-
-nak ez may̋ írasbol ty̋zenketh v́ro̗-
-meth lely̋o̗k · Elso̗ v́ro̗me
1 Istení ty̋stelethro̗l
2 Istení ay̋andoknak vetelero̗l
3 Kedues aldomasrol
4 Edesseges víssellísro̗l
5 čodalatos y̋elenethro̗l
6 Malaztnak beuelko̗desero̗l
7 Crístusnac tíztelettel valo fogadasarol
8 Y̋euendo̗ čodaknac profetalasarol
9 Sy̋meonnak aldasarol
10 Iesusnak dy̋čerety̋ro̗l
11 Annanak malazty̋arol profety̋ssanak
12 Zent aty̋aknac v́ro̗lseso̗kro̗l
Ez ty̋zenketh v́ro̗meth ekesetík az-
-zońonk zíz maríanak ez may̋ ídne-
-pet / míkeppen ty̋zenketh dragalatos
ko̗uek / Auaǵ ty̋zenketh číllagok
az v́ fey̋eben valo koronath
Elso̗ v́ro̗me vala azzońonk maría
Az Istení ty̋ztelethro̗l / kíuel ísten nak
v́tet ty̋zto̗le /· Mícoron meghírdettete

{368}
Moy̋ses profetaual harmad ko̗ńve-
-nek tízen ketto̗d rezeben / hoǵ azzo-
-ńonc maría fírfy̋wí esmereth nekíl
fy̋at fogadna · es ezzenvel ty̋ztulattra
nem tartozneíec / mert čak az tar-
-toznek ty̋ztulattra akkí fírfy̋w mí-
-ath fogadna / Mínt a to̗rueń pa-
-rančoly̋auala Mene alazatossag
-nak okaert · es to̗b okert az ty̋ztulat-
-ra / My̋nt az o̗ alaztos fy̋a íesus a
ko̗rnúlʼ metelesre Ezt azzońonc zíz
maría hoǵ tuǵgy̋auala / hoǵ az al-
-doth ísten v́ zízen valo fogadasaath
rego̗n profetanak míatta meghír-
-dettette vala · es v́tet ez ty̋ztulatnac
ko̗tely̋bo̗l kívo̗tte volna / ray̋ta ígo̗n
naǵon v́rúlvala My̋nth ez any̋a
zent eǵhaz meg y̋elo̗ntj a dy̋čeretben
Monduan · V́ro̗lʼ zíz maría / merth
míndo̗n eretneksegek čak tennen
-magad v́lel meg / ky̋ Gabríel ar-
-chanǵalnac mondasanac hy̋l ~

{369}
Míkoron ístent ember zízen zúlel
Es zúleso̗dnec vtanna zízesekben
megmaradal Gabríel archanǵalth
hy̋zzo̗k ísten felo̗l <teneko̗d> teveled
bezellení · es te zent meho̗det zent le-
-lo̗knec míatta megterhesúltnec len-
-ní Meg zegeńúly̋o̗n a bodogtalan
sído / kí mongy̋a crístost íoseff míat-
-ta zíleto̗tnec lenní · Masod v́ro̗me
vala Az ístení ay̋andoknac vetelero̗l
Mert azzońonc zíz maría meg-
-gondoly̋auala o̗ keǵo̗s zíueben me-
-nee íooth ísten o̗ vele to̗tvolna / melʼ
naǵ meltosagra v́tet fel emelte vol-
-na / holoth o̗ zent fy̋at nekí atta-
-volna Es íme azzony̋ ístení fy̋ath
o̗ kary̋an hordozna · es o̗ to̗le naǵ
ístení edo̗ssego̗t venne · Ezt y̋elentj
zent Agoston doctor / monduan ~
Ervendez maría · es hoǵ ańa vol-
-na azon čodalkoduan eruendez ·
es hoǵ zentlelo̗k my̋at zúlte leǵen
v́ro̗l · es hoǵ zúlte leǵen ezo̗n naǵon

{370}
v́ro̗mben čodalkody̋kvala Harmad
v́ro̗me vala azzońonk maríanak
Ez may̋ napon a kedues aldozatrol
Tudńa mínth hoǵ ístennek ístennel
aldozíkvala / kíbo̗l az o̗ zíue harom
keppen valo o̗ro̗met meríthvala
Elo̗zo̗r / mert meg gondoly̋a vala
hoǵ íollehet ez velagnac kezdetíto̗l-
fogvan naǵ sok aldozatokath to̗tte-
-nekvolna ístennec / Demaga senkí
nem íly̋en keduesth · es kellemeto̗s
Aldozatoth · mínth azzońonk maría
ky̋ aty̋a ísten azth mongy̋a Ez az en
zereto̗ fy̋am ky̋ben en keduen be tel-
-íeso̗dek / Mínth íry̋a zent ewangelí-
-sta ko̗ńuenek elso̗ rezeben Es zenth
Mathe tízenketto̗d · es tízenheted rezeben
Masodčor / mert meg gondoly̋ava-
-la mene naǵ sok gy̋mo̗lčo̗th az
v́ aldozasabol mínd ez velagnak
zerzene eǵgeth írgalmassagot / mínth

{371}
e bezednek kezdetí y̋elentj · Isten vy̋uok
te írgalmassagodert · Bekesego̗th ísten
ko̗zo̗th · es ember ko̗zo̗th / mert ez al-
-dozatnac míatta ísten meg bekelek
embervel /· Harmadčor gondoly̋a-
-vala ez keǵo̗s hy̋w zíz ez aldozath-
-nak íeǵǵy̋etíth / auaǵ íeǵzeseet / Mert
míkoron akara crístus may̋ na-
-pon templomba aldoztatní / Azzon-
-keppen ío̗uendo̗ben aldozny̋a o̗nno̗n-
magat a kereztfan ez velagnac íd-
-vessegey̋ert Es míkeppen o̗th penzen
valtathek meg /· Peldazy̋auala / hoǵ o̗
y̋elʼes v́th melseby̋uel embert íoth meg
valtaní Es mínth azzońonk maría
ez may̋ aldozatban y̋elʼen nem vala
Ezo̗nkeppen o̗ halalanak ídey̋en
a kereztfanal y̋elennen vala Negy̋ed
v́ro̗me vala azzońonk maríanak

{372}
Az edo̗sseges víselesro̗l melʼ edessego̗th
ero̗ssek valanak · Mícoron azt hordoznía
kí v́tet teo̗mto̗tte vala · es bíry̋a vala
Es hoǵ ez hordozasban semmínemú
nehezsego̗t nem ero̗z vala / Okossagok-
-bol ezt ezo̗nkbe vehety̋o̗k / Mert ha
az veen Sy̋meon mícoron vronk íesust
v́lebe veue / o̗ v́ro̗menek naǵsagaert
es zíuenek naǵ edessegey̋erth o̗ vensege-
-nec okaert elfarradoth tagy̋nak ne-
-hezsego̗t nem ero̗z vala · es naǵ edo̗s-
-seggel víselí vala · Naǵǵal ínkab ezt
kel hy̋nno̗nc azzońonk zíz maríarol
O̗to̗d v́ro̗me vala azzońonk ma-
ríanac az čodakrol Ielo̗nettro̗l
Melʼ čodalatos íelenseggel meg íelo̗-
-nec azzońonc zíz maríanak zízen
valo zúlese Elo̗zer Zakarías pro-
-fetanac lo̗n íelentebo̗l / Mert Oríge-
-nes doctor mondasa zerent Az ído̗-
-ben / mícoron azzońonk zíz maría

{373}
a templomba menthvala Zakarías
Profetalvala a templomnak fo̗ pap-
-ía / Auaǵ fo̗ py̋spo̗ke / A templomnac
kedeg vala harom reze / Eggíkbe čak
az zízek alnakvala / Masíkban az ha-
-zasok / harmadíkban o̗zuegy̋ek · Míco-
-ron azert azzońonc maría gondolna-
-y̋a hoǵ zíz volna / Akara allanía az zí-
-zek ko̗zze / houa mícoron allotvolna ~
Az zízec v́tet megmo̗uetíkvala / mond-
-van / Te mícoron fy̋at tarch v́ledben
Míkeppen ítelo̗d magadat meltonac
lenní mú tarsasagonkra / Meń kí ín-
-nen atte tarsasagy̋dhoz / halla azzońonc
zíz maría a bezedo̗th / o̗ rosay̋ orchay̋a
megpy̋rossoduan / zo̗meít le fúgezuen
es fey̋e le hay̋tvan / mene az hazasok-
-nac ko̗zíbe / Azokes kezdeek bezeddel po-
-rítaní / monduan · Te eǵ keuelʼ azzońí-
-allath vaǵ / mert nem akaral mú
ko̗zo̗tto̗nk allanod /· de azzízek ko̗zy̋be

{374}
meneel / Azert veezkí ko̗zzúlo̗nk · es
mennel zegenbnek · es vtalatosnak
heeleth o̗ nekí nem adak · Gondola
azzońonc zíz maría hoǵ ha az o̗z-
-vego̗k ko̗zíbe menne azokes vǵan
tennenek mínth a to̗bbí /· Azert naǵ
alazatoson · es bekesego̗sen el me-
-ne a templomnac vtolso rezere
míndeneknec vtanna le helhezte-
-the magat · Ezo̗n ko̗zbe Zakarías
affo̗ pap kí ío̗ue az sanctuaríom-
-bol · es laata azzońokcat allaní
mento̗l alazatosb helen · Zenth
-lelo̗kkel betely̋eso̗duen / meg esme-
-re v́tet zíznek lenní · es ístennec
ańńanac / legottan crístus az zíz-
-nec fy̋at ńílvan valo bezeddel vallaní
es dy̋černí kezde · es fogvan azzońonc
zíz ańa maríat · es o̗ keth kezeeth ·
es víue v́tet mento̗l meltosagosb
herre az zízek ko̗zíbe / Rola teven
bízonsagot / monduan / Mert ez az

{375}
zízeknec zíze / Kíro̗l profetalt Y̋saí-
-as propheta ko̗ńvenec heted rezebe ~
monduan / Ime zíz fogad · es fy̋at
zúl · es híuatík o̗ neue emanuelnec
Az az velo̗nk ístennec · Es y̋me v́
zúlte bízońval ísraelnec megval
-toy̋a / bízoń ísten · es bízoń ember · es
ez velagnak meg valtoy̋a · Melʼ dol-
-got míndenek čodalnac vala /· Azzo-
-ńonk maría kedeglen az ty̋zto̗leto̗s
helʼen mínd az oraíglan melʼben kel-
-vala az v́ zent fíaual az o̗ oltarara
<fíaual az> fel íarní /· Es mondatíc / hoǵ
Zakarías propheta ez vallaserth
o̗lettethekmeg :· Ez čodalatos íelo̗nest
Mert mícoron azzońonc María ez may̋
napon latty̋auala · Meltan o̗rúlʼ
vala ray̋ta · Masodčor Sy̋meon
prophetanak lo̗th íelo̗netbo̗l · Mert
míkeppen írattatíc a bíblíanak er-
-telm ado írasa ko̗zo̗th /· Ez zent Sy̋me-

{376}
-on Profeta eǵ vala az reghí ma-
-ǵarazo mesto̗ro̗k ko̗zzúl / kík az o
teruenth kaldeosoknac ńeluekro̗l
sy̋do ńeluere valtoztatanak · Es ez
Sy̋meon mído̗n íutoth volna az
zent y̋saíasnac ko̗ńuenec heted
rezeben valo írasra / holot íǵ íratta-
-tíc · Ime zy̋z fogad · es fy̋at zúl · es
o̗ nekí lehetetlennek lattathec hoǵ
zy̋z zízen fogadna · es zy̋zen zy̋lne
fy̋at /· Azert Aley̋ta hoǵ valakí az
zent prophetanak elʼne · es hoǵ az
v́ ko̗ńuebe meuetsegere írtavol-
-na čaac / ky̋nec okaert ez írasth
kí vakara / holual felkelven lele
arań betúvel meg írua / ky̋n o̗
nagy̋on elčodalcodeek Esmeg el
vakara · Es esmeg čodakeppen arań
beto̗uel lele meg íruan / Harmadczor
meg vǵan tho̗n / Melʼ dolgon ígo̗n
el amelkodec · es hoǵ naǵon čodal-

{377}
-kodnec / magat y̋madsagra adaa
Es legottan feleleto̗th vo̗n zentlelo̗cto̗l
hoǵ addíg o̗ megnem halna míglen
meg<h.>latnay̋a vr crístust zízto̗l zílet-
-teto̗th · Azert ez zent <ma> jelennet ez may̋ napon betelec / mínth
any̋a zent eǵhaz enekclí · Azert azzo-
-ńonc zíz maría ezo̗n ígo̗n v́ro̗l-
-vala <harmad> hadtod o̗ro̗me vala az malaztnac
beuelko̗desero̗l · Mert azzońonk
zíz maría míath az zent Sy̋me-
-onnak naǵ sok malazt beuo̗lko̗-
-deek Elso̗ ha mí by̋n o̗ benne vala
Crístus v́tet megtíztíta · es netalam
malaztban meg ero̗ssíte / Azert mon-
-datíc az zent ewangelíomban Sy̋-
-meon veuen Crístust o̗lebe meg alda
v́tet / Az az / Malaztty̋at ada v́nekí
Ez íly̋en naǵ ay̋andokrol · Masodczor
Auaǵ masod / mert v́tet megzen-
-to̗le · es o̗ vensegeben mert ero̗sítte
Azert hy̋a vronk crístust vranac

{378}
Monduan /· Vram ímmar bočasdel
atte zolgadat bekeseggel /· Harmadčor
o̗ kevansagat betely̋esíthe · Mert ke-
-vanńavala v́tet latnía /· Azert mon-
-ǵauala / mert lathac az en zo̗me-
-ím te íduo̗ssego̗det · Neǵed · merth
v́tet megvelagosítha zereuel nepek
-nec meg íelo̗netíre · es te nepednec ísra-
-el fíay̋nac díčo̗segere / Mert az crístus
malaztty̋anac míatta o̗mmagat meg-
íelo̗nte kílo̗mb kílo̗mb nepeknec · es
nemzeto̗knec · es akkíc íduezúlnec o̗ míat
-ta meg díčo̗o̗ltetnek · Ezo̗ket mícoron az
zíz maría latty̋auala / ígo̗n v́ro̗lvala
Heted v́ro̗me vala azzońonc zíz ma-
-ríanac ty̋ztellettelvalo fogadasarol
Mert míkoron lata hoǵ az zenth
Veen Sy̋meon le terdepplo̗tvolna · es
az o̗ zent fy̋at vǵan y̋mattavolna
míth ístent · es y̋madnay̋a · es ístení
tízto̗ssego̗t o̗ fíanac tenne / ray̋ta na-

{379}
-ǵo̗n v́ro̗l vala / Mert meg vaǵon
íruan bo̗lč eǵ ko̗ńuenec huzon
o̗to̗d rezeben Embo̗r o̗ruendo̗z fían
Es azon bo̗lč monǵa ko̗ńvenec hatod reze-
ben / Aty̋a · es ańa tízto̗ltetíc o̗ fíaban
Az az / ha valakí thezo̗n a fíwnak
Oly̋an ha az atty̋anak tennek / Míkep-
-pen akkí az zolgat tízto̗lí ty̋ztesseko̗t az vr tízto̗l-
-tetíc /· Gondolhatod ay̋etatos lelo̗c / hoǵ
az zent Sy̋meon mícoron volna ígo̗n
veen /· Olʼ mínth to̗b zaz eztendo̗nel
Es volna tely̋es zentlelo̗kkel · Igo̗n
naǵ keuansaggal keríuala ístent
y̋madsagaban naǵ gy̋akortavalo ko̗ń-
-hullatossokual embo̗rí nemzetnek
megvaltsagaert mely̋et varuala
Azerthes mert feleleto̗thvo̗th vala
zenth lelo̗kto̗l / hoǵ halalt nem latna ady̋k
mígnem meglathnay̋a vrnac crís-
-tosath / hoǵ ly̋mbosban az zent at-
-y̋aknac o̗ro̗met monduan meg-

{380}
hírdetney̋e · Azert hoǵ ez may̋ nappra
íutothvolna / o̗ y̋madsagaban / Auaǵ
y̋madsagaban kezde zentlelo̗knec edes-
-segíth erzení · es naǵ ay̋etatossaggal
ko̗ńo̗rgení / monduan · O en aty̋am-
-nak abrahamnak / Isaaknac · es ía-
-cobnac ístene / Valy̋on míg elo̗c en ez ve-
-lagon /· Valʼon mícoron ío̗ el atte fíadnac
Zent zúlo̗y̋e / hoǵ en erdo̗mlenem lath-
-nom azt kíth en ígo̗n keuanok hoǵ
vehetnem en o̗lemben v́tet · es o̗lelget-
-hetnem · es apolgathhatnam megh
hoǵ oztan halhatnek meg naǵ o̗ro̗m-
-mel · es az zent aty̋aknac víhetnek
naǵ vy̋ o̗ro̗meth O írgalmassagos
ísten / ko̗ńo̗rúlʼ embo̗rí nemzeto̗n / kí
enne ídeíg fogsagban tartatoth · es
meńorzagtol kí rekezteto̗th · Immar
bočasddel atte fíadath ·/ Kíth ígertel ·
es valčmeg mínket atte íduezíto̗

{381}
crístosodnac míatta · Míkoron ez kep-
-pen naǵ ay̋etatoson y̋madkozney̋ec
Ime zenth lelo̗k monda nekí tízto̗leto̗s
veen feletko̗zzel el te vensedego̗dre kelʼ
fel hamar · es meń a templomba · merth
oth íelo̗n vaǵon ístennec zúlth fy̋a
kí tartatíc az zíz ańanak o̗lebe O en
ísteno̗m a veen embo̗r legottan ven-
-segeth elfeleduen mene a templom-
-nac ay̋tay̋ara · es legottan meg esme-
-re mínd az o̗ ańńath zíznek lenní / mīd
a ǵermo̗ko̗t ístennec lenní · Az araań zíno̗
ístení feno̗ssego̗n / Kí zarmazíkvala mīd
a ketto̗nec orczay̋abol / Ky̋ es terdre lee
eseec / Auaǵ esuen / naǵ edo̗ssego̗sen ko̗-
-ńo̗ro̗gven keríuala azzońonc zíz ma-
-ríatol a ǵermo̗k Istent / Kíth mícoron
azzońonc zíz maría nekí adoth vol-
-na · Az zentsego̗s veen o̗lelgetí · ees
apolgatty̋auala · Es a ǵermo̗knec olʼ-
-mínth míndo̗n tagaít o̗ ko̗ńhulla-

{382}
-tasaual fo̗ro̗ztíuala / Mert az o̗ ven
orczay̋an · es zakalan a ko̗ńhulla-
-tas ǵo̗nǵkeppen naǵ beuseggel ala
hulvala / O ay̋etatos lelo̗c / míth gon-
-dolz ez zent veen o̗ zíueben naǵ ay̋e
-tatossagga vala /· Auaǵ ero̗zuala
meńńeí naǵ edo̗ssego̗t / Valʼon kí mōd-
-hattʼa meg / bízoń senkí nem Nolčad
v́ro̗me uala azzońōk zíz maría-
-nak Az ío̗uendo̗ čodaknac profe-
-talasarol Mert zent Sy̋meon e ǵer-
-mo̗keth azzońonknac meg aduan
kezde o̗ rola ío̗uendo̗th hírdetní
Monduan Ime ez adatoth sídosagba
sokaknac vezedelmere / mert a go-
-nozoknac · es sokaknac feltamada-
-sara / Az az /· Ioknac es íeǵere / Ky̋nec
ellene mondas lezen · mínd hítetlen
sídoktol · es mínd eretneko̗kto̗l · es az te
lelko̗deth to̗r altal foly̋a O dragala-
-tos zíz / enne o̗ro̗mednek ídey̋en mí-

{383}
-keppen hírdettethekmeg te elso̗ epesego̗d
ky̋ te zíuedbo̗l vegnapíglan soha kí-
nem mene / Auaǵ megy̋en /· Iollehet hoǵ
ezt azzońonk keserueso̗n halla /· De-
-maga megees ray̋ta naǵon v́ro̗le
hoǵ az o̗ zent fy̋a o̗ zent halalaual
embo̗rí nemzet megvaltathney̋ek ·
Kílenced v́ro̗me vala azzononk
zíz maríanac Sy̋meonnak aldasa-
-rol / Kíuel meg alda azzońonkcat
es az o̗ zenth fy̋at íesust / mínth az
zent ewangelísta íelo̗ntj /· De míne-
mú aldozath volt / nínčen az ewan-
-gelíomba meg · De leheto̗th íly̋en Al-
-doth vaǵ te azzońonk maría azzo-
-noknac ko̗zo̗tte / kí erdo̗mlel lenní
zízeknec zíze /· Anǵaloknac azzońa ·
es míndo̗no̗knec keralne azzońa ·
en edo̗s azzońom · es leańom maría
Aldoth vaǵ te vr ístento̗l / mert te mí-
-attad veuo̗k az o̗ro̗k eletnek gy̋mo̗lčet ·

{384}
Iollehet azzońonk zíz maría erdo̗mvel
es meltosaggal naǵobvala sy̋meon
-nal /· De sy̋meon azzońonknal tíztel
naǵob vala /· Azert azzońonkat meg
aldatty̋auala Tízed o̗ro̗me vala
azzońonknac Vronc íesusnak díče-
-retíro̗l /· Mert zent sy̋meon neǵǵel dí-
-čere vronc íesust / Eǵǵel / hoǵ fo̗lden
es meńńo̗n o̗ volna bekeseg · Massal
hoǵ o̗ volna ez velagnac íduo̗zíto̗y̋e
Harmadczor / hoǵ o̗ volna ez velag-
-nac velagossaga Neǵedčer / hoǵ o̗
volna meńorzagban az zento̗knec
díčo̗sege /· Mínth díčereto̗th teznec
ez díčeretbo̗l / ky̋ mondatíc ma
Bočasd el / Kí vaǵon ez ewangelíom-
-ba / latvan azzońonc zíz maría az
o̗ zent fíarol tenní dy̋čereto̗th / mel-
-tan o̗rúlhetvala Tízen<ketto̗d> eǵǵed
vala az zent anna propheta
azzonnak · Mert az ewangelísta vǵ

{385}
íelo̗ntj / hoǵ az azzońíallat zentlelo̗c
míath azon horaban oda íuta a tem-
-plomba ·/ es vallast tezo̗nvala mín-
-do̗no̗knec / kík vary̋acvala ísraelnec
valtsagat · Talam íly̋en ígeckel · En
míndo̗no̗knec ezt hírdeto̗m · es ezt
vallom / hoǵ e ǵermo̗k ístennec fía
es ez ańa az zíz · ky̋ro̗l írth y̋saías
profeta / Ezt az zíz maría latvan · es
halvan ígo̗n v́ro̗lvala · Tízen ketto̗d
<ez> es vtolso v́ro̗me vala azzo-
-ńonk zíz maríanac Ez may̋ na-
-pon a ly̋mbosbelí zent alty̋aknac o̗ro̗-
-mo̗kro̗l / mert az zent aty̋ak mícoron
naǵ keserueso̗n ly̋mbosban sírnanak
erčed íol mínemú sírassal / merth
čak lelo̗c zerent valanac ottogon / Az
lelo̗k kedeglen ko̗ńveth nem hullat-
-hath / Azert ez síras vala lelkí keser-
ues keuansag a zeretetbo̗l kí zaba-
-dulasara / Ime ez velagbol sy̋meon

{386}
kí mulvan lezalla ly̋mbosra / az zent
aty̋aknac naǵ o̗ro̗meth monda
E keppen monduan · Bízońńal tuǵǵa
-toc / hoǵ zúleto̗th ez velagnac megval-
-toy̋a / Kít en zo̗mo̗mmel lathek · Karom-
-mal meg o̗lelek / Ay̋akammal meg čo-
-kolgathec · o̗ halalath · es ańńanac epe-
-seget meghírdethem /· Ezo̗ket mícoron
az zent aty̋ac hallottac volna zauokat
fel emelec · es az aldot ístennec halacat
adnac vala · es díčeríkvala / monduan ~
Aldoth mí aty̋anknac vra ístene · es díče-
-to̗s · es díčo̗sego̗s o̗ro̗kko̗l o̗ro̗kke ezo̗ket
mícoron azzońonc zíz maría lelo̗kben
íol esmeríuala · es ray̋ta ígo̗n o̗rúl vala
Ez may̋ napon lo̗th čoda to̗rtenek
UAla eǵ ay̋etatos zolgalo leańa azzo-
ńonk zíz maríanak · es no̗mo̗s azzoń
Kí mícoron naǵ zegeńsegre íutoth-
-volna · es ez napon mísere nem mehe-
-to̗th volna ruhatalansaganac míat-

{387}
-ta / Auaǵ annak okaert · Imadsagra
vete o̗mmagat / naǵ ko̗ńhullatassal
o̗ kamoray̋aban · es y̋me legottan
el rútetheec lelo̗kben · es lattatícuala
nekí · hoǵ eǵ zep eǵhazba volna / Kíben
be ío̗ue zento̗knec sokassaga · es zere
mícoron az offertoríum ídey̋ere íutoth-
-volna · míndo̗no̗knec ǵorttʼat oztanac
hoǵ az oltarhoz íarnanac vele / Míco-
-ron mínd fel íartanacvolna / čak az
azzońíallath nem íara fel · Mícoron
azzońonc zíz maríatol ko̗uetney̋ec
hoǵ az oltarhoz fel íarna / mert a
míse mondo pap íambor · es az zol-
-galo · Kí vala ístennec anǵala a ǵo̗rt-
-íath a nemo̗s azzonnac kezebo̗l ero̗-
-vel kíuonzy̋auala / mert a pap íam-
-bor nem akary̋auala a míseth ad-
-díglan elmondaní Ime mícoron ezo̗n
vonakodnanac / a ǵorttʼa kette zacada
Es e dologbol az azzońíallat felserkene

{388}
es latha kezebe a ǵorty̋anak feleth · es
ezo̗n azzońonk zíz maríanac naǵ halat
ada / hoǵ o̗ elo̗tthees míse mondatothvol-
-na · es hoǵ ǵorttʼathes adoth volna ·/ melʼ
ǵortty̋a annac vtanna soc coorsagoc-
-tol haznaltvolna / Auaǵ haznal vala
Iesus María
Bodog Azzonnac epesegero̗l
valo ay̋etatos Imadsag / Imekep-
SEntsego̗s azzońom pen kezdetíc
maría o̗ro̗kke valo zíz · ígo̗n naǵ
keǵo̗ssegnec · es írgalmassagnac ańa
kerlec tego̗det atte Zent epesego̗dnec
terhere kí atte lelko̗det altal foly̋a · Míco-
-ron te eǵǵetlen fy̋ad mú vronc íesus
crístus halalnac keńńat zenvedney̋e
a kereztfan / Kerlec tego̗det atte zenth
fy̋adnac zeretetíre / kí te ray̋tad o̗ ańan
ko̗ńo̗rúlven / Ay̋anla tego̗det zereto̗ ta-
-ńítvańanak Zent Ianos ewangelísta-
-nac o̗ ǵengesego̗s zereto̗y̋enec vízette
hoǵ hay̋ob · es <kellemeto̗sb> ko̗ńo̗rúlʼ ·

{389}
es lassal en keserúsego̗meth · es ńaua-
-lʼamath O zegeńeko̗n keńerúle O mín-
-do̗n ńomorultaknac vígaztaloy̋a
O írgalmassagnac ańńa O mínden
puztultaknac keǵo̗s vígaztaloy̋a
halgassadmeg en y̋madčagy̋math ·
es te kí nezo̗d en ńavalʼay̋mnak síral-
-math /· Mert kílo̗mb kílo̗mb ńaua-
-lʼacba vettetven en by̋neímert · Nem
tudom kího̗z folʼamlʼac / hanem čak
te hozzad ístennec · es a mí vronc íesus
crístusnac ańńahoz /· Azert <hozzad> hay̋-
-čad en hozzam te keǵo̗ssego̗dnec · es
zokot írgalmassagodnac feleít atte
edo̗ssego̗s zeretetíert / mely̋et azon te
zent fíad valla / akcoron / mícoron em-
-bo̗rí nemzeto̗t megvalta / míkoron
testet mú íduo̗ssego̗nkert meltoleec
fel venní · es kílenc honappa te zízeí
mehednec termebe akara lakozní
Atte mondhatatlan naǵ o̗ro̗medre
Kít erzel az ey̋el / Mícoron atte eǵǵet-

{390}
-len eǵ fíadat / Kít zepplo̗ nekíl fo-
-gattal vala / fay̋dalm nekíl zúled · es
o̗ro̗cke zízen megmaradal · es atte
meho̗dnec aldoth gy̋mo̗lčet míndo̗n-
-nec elo̗tte y̋madad / ruhacba ta-
-karad · es az íazolba helheztethed
/ Kerlec tego̗det azzońom zíz maría
Atte edo̗s fy̋adnac ko̗rńúl metelko̗-
-desen · es harom zent keralnac
y̋madasan · es o̗ keralʼí · es ístení ay̋an-
-dokozasocon · es atte zent fíadnac tem-
-plomba ío̗ueseert Sy̋meon propheta-
-nac varasan · es o̗ meg aldasan ~
Kerlec tego̗det azzońom zíz maría a
keserúsego̗dre / mely̋et vallal mícoron
az Sy̋meon profetalvan monda neko̗d
Atte lelko̗det altal íara keserúsegnec
to̗re · Kerlec tego̗det a felelmert zomoru-
-sagert zíksegert · es munkaert / melʼeket
vallal / mícoron atte fíaddal egy̋p-
-tomba futal · es oth heth eztendeígh
naǵ zeǵensegben · es ńomorusagba
lacal /· Kerlec atte o̗ro̗medre / mely̋eth

{391}
vallal / Mícoron az anǵal <..> íelo̗ntese-
-bo̗l megent sídosagba atte zent fíad-
-dal therel · Kerlec tego̗det atte naǵh
keserúsego̗dre / mícoron harom na-
-píg atte zent fíadat el vezto̗ttedvala
Es atte naǵ o̗ro̗medre /· Mícoron azon
te zent fíadat a doctoroknac ko̗zo̗tte
harom napnac vtanna megleled ·
Kerlec tego̗det atte zent fy̋adnac ala-
-zatos engedelmessegere / ala vettetese-
-gen / edes bezellesen es apolgatasan
Az zentsego̗s · es edo̗ssego̗s ńay̋assa-
-gan Kerlec azzońom zíz maría
a zomorusagon · Kít vallal atte
fíad olíuety̋mnek heǵen mícoron
monda / Zomoru en lelko̗m mínd
halalíglan · es az o̗ harom y̋madsa-
-gara · es o̗ kesalcodasara · es zíuenec
zomorusagara /· A rokon ko̗zel valo
halalnac felelmey̋ert / mícoron harom-
-zor arcel affo̗ldre le esel · es y̋madvan
te meńńeí zent aty̋adat / monduan ~

{392}
En Zent aty̋am / ha lehetsego̗s meń-
-ńo̗l el en to̗lem ez keen / Vero̗s vero̗t
bočatvan /· El arultathec · Megfogat-
-tathek · es ero̗ssen megko̗to̗ztethec
Es a papí fey̋edelmeknec eleícbe
vítethek / hamíssan vadoltathec
Arcel · es ńakon verettethec · es meg-
čufoltathec · es keseruen ostoroztatec
Tíuískkel o̗ zent fey̋e megcoronaz-
-tathec · Es az o̗ keralʼí fey̋e naddal
verettethec / hamos sentencíanac
míatta halalra íteltethec · Atte zent
fíadnac keńńaín · es nehez kereztfa-
-nac kí vítelen az alath valo nehez-
-segen · es farradsagan / mícoron a tol-
-vay̋occal halarra kí vítetney̋ec / atte
síralmas ko̗ueteso̗den kíuel atte
zent fíadath a copaz hegíglen ko̗ueted
Kerlec tego̗det azzońom atte zent
fíadnac kemeńsego̗s megfezítesen ·
Az o̗ zent kezey̋nec · es labay̋nac al-
-tal veresen · es a kereztfan valo

{393}
fel emelesen · es az o̗ naǵ zemermen
Kít valla a keth toluay̋ ko̗zo̗t fíg-
-ven te keǵes zíz ańadnac · es mínd
a nepeknec elo̗tte / Az o̗ zomesagan ·
es ecettel epeuel valo ítalan Az o̗
síralmas kealtasan /· Mícoron mon-
-daa · En ísteno̗m en ísteno̗m míre
hagy̋al el engo̗met / Az o̗ zent fey̋e-
-nec le hay̋tasan · es ez velagbol
kímulasan /· Es haat o en no̗mo̗s
azzońom zíz maría atte lelko̗det
altal íara keserúsegnec to̗re / es le esel
a kereztfanac alatta / míkeppen holt
eleuen / Haat accoron a ko̗ zíklac
meg repedezenec /· A templomnac
soporlay̋a kette zakada · A nap · es
a hold meghomalʼosodanac /· Affo̗ld
meg índula · es az o̗ zent oldala
čuchaual altal o̗kleltethec · veer · es
víz o̗ zent oldalabol kí folʼvan / mí
-neko̗nc malaztoth · es írgalmassa-
-got beuo̗n oztvan · Mínd atte

{394}
keserúsegíden · es síralmídon / kíkert
zenvedel o̗ zentsego̗s halala koron
Ielo̗nnen a kereztfanac allatta · es mí-
-coron a kereztfarol levetethek · es elte-
-mettetheek /· Kerlec azzońom tego̗deth
atte zent fíadnac feltamadasanac
díčo̗segen · es ǵo̗zedelmen · es atte naǵ
o̗ro̗medo̗n / mícoron míndo̗no̗knec
elo̗tte naǵ díčo̗seggel íelenec az o̗
díčo̗sego̗s meńbe fel meneten · es a
vígaztalo zentlelo̗knec bočatasan
Es az vtolso íteletnec retteneto̗s nap-
-ían / Mícoron ío̗uendo̗ ítelní eleue-
-no̗ket · es holtacat Es míndo̗n ba-
-nathídon kíket vallottal fo̗ldo̗n
te zent fíadnac meńbe menetínec
vtanna /· Mínd te zent halalodnac
nap'aíg /· Kerlec tego̗det atte naǵh
o̗ro̗medre / mícoron te zent hala-
-lodnac ídey̋en atte zent fy̋atol
naǵ díčo̗seggel feluítethel meń-
-orzagnac bodogsagaba / hoǵ vígaz-

{395}
-talʼ meg engo̗met · O keǵes zíz
maría ístennec zent ańńa · es hal-
-gasmeg engo̗met en keserúsego̗m-
-be kíert mastan neko̗d ko̗ńo̗rgec ~
O en keǵel Ez ímmar a keremes
mes azzońom zíz maría ísten-
-nec zent ańńa / meńorzagnac
keralne azzońa / ez velagnac meg-
epíto̗y̋e / eletnec zíley̋e / by̋neso̗knec
bekelteto̗y̋e /· zomorucnac vígazta-
-loy̋a /· zegeńo̗knec eǵǵetlen eǵ remen-
-sege /· Kerlec tego̗det / hoǵ neko̗m
naualy̋as by̋no̗snec ńery̋ed mín-
-do̗n bíney̋mnec bočanattʼat /· es en-
-go̗met ínnentoua míndo̗n halalos bín-
-to̗l keǵesen meg oltalmaz' / zepplo̗telen
megtartvan engo̗met ez alnoc velag-
-ban mínd en elto̗mbe te zent fíadnac
malaztty̋aba · es zeretetíbe · es míkeppen
bízońos vaǵoc / hoǵ atte edo̗s fíad sem-
-mít to̗led megnem tagadvan tízto̗l
tego̗det / ezo̗nkeppen en es erez'em bízon-
-saggal · es ky̋ńńen atte segedelmedet ·
es vígaztalasodat · es atte zíuednec

{396}
edo̗ssege zerent · es atte zent fíadnac
keǵo̗ssege zerent /· kí meghalgatty̋a az v́tet
felo̗ket · es o̗ keuansagokat engedí Ma-
-stan az en zíuemnec keremesít halgas
-sadmeg kíkert alazatoson atte zenth
neuedet híuom /· Azert O en no̗mo̗s az-
-zońom segelʼ engo̗met /· Ny̋er neko̗m at-
-te zent fíattol ígaz híto̗t / bízon remen-
-sego̗t / tekelleto̗s zereteto̗th / zíuemnec
bízoń to̗redelmessego̗t /· Síralmnac kut-
-fey̋et / tízta ǵonast /· Meltan valo eleg-
-tetelt /· zereteto̗s erezetetet by̋no̗cto̗l · ez
velagnac vtalasat /· Istennec · es fele ba-
-ratomnac zeretetheet /· Atte edo̗s fíad-
-nac keńńaít en fo̗rtelmes testo̗mbe
bekeseggel víselno̗m · Bízon bekesego̗t
míndo̗no̗cbe vallanom / Meeg ha
kellene enneko̗m meghalnom es
En fogadasímnac be tely̋esetheset
Ay̋o mívelko̗detbe valo vegíg meg-
maradast · es o̗regúletho̗t / boldog halalt

{397}
Es en halalomnac ídey̋en tízta pení-
-tencíat /· Ezo̗mnec egeez volthaat zo-
-lasommal · es atte zent fíadnac mú
vronc íesus crístusnac zent testenec · es
verenec melto vetelet /· Zent kenethel
Es en halalomnac vtanna bodogh
eleto̗th · es o̗ro̗k dy̋čo̗sego̗t · Es mínd en
aty̋amfíay̋nac · es rokonsagímnac ba-
-ratímnac · es íool theuo̗ímnec by̋nec-
-nec bočanatty̋at /· Malaztoth · es íduo̗s-
-sego̗s allapatoth · Es en zy̋ley̋mnec · es
míndo̗n híw halottaknac ńugodalmat
Valakí ez felúl meg írth · Amen
y̋madczagot halalos bín nekíl
bodog azzon kepenec elo̗tte harmícz
napíg mínden napon megmon-
-danǵa ay̋etatossaggal · Vr Inoccen-
-cíus papa neǵed / engedo̗t neǵ zaz
napí bulčut · es ha valamí leheto̗th
kerend / meg ńerí · es halalanac elo̗t-
-te harmad napon elo̗tte azzíz maría
nekí meg íelo̗níc

{398}
O En zerelmes aty̋am / en teneko̗d
ay̋anlom ate eǵǵetlen eǵ fíadnac
Mú vronc íesus crístusnac artatlan
halalat · es az ístení zíuenec zerelmet
Mínden bínekert · es a kenert / kít en
ńaualy̋assagos by̋nes valamícoron
erdo̗mlo̗ttem volnec · es mínd en bara-
-tímert eleueno̗kert · es holtakert · es
mínd azokert / kíkert en ńaualy̋assa-
-gos by̋no̗s tartozom y̋madní · Azert
kerlec tego̗det írgalmaz en velem · es
mínd mú velo̗nc Amen · Pater noster
Aue maría Ez Imadsagnac vaǵon hu-
zon neǵ ezer eztendeí bulčuy̋a Amen
URam íesus crístus / edessego̗s aty̋a
kerlec tego̗det azzerelmnec o̗ víga-
-sagaert / melʼet valla atte zereto̗ ańad
Míkoron tego̗det laata · es o̗ nekí íelo̗-
-nel az zentsego̗s husueth ey̋el · es azon
vígasagnac míatta melʼet valla · mí-
-coron tego̗det dy̋čo̗segben lata ístení
feno̗ssegben /· Azert kerlec tego̗det vela-

{399}
-gosohon meg engo̗met zentlelo̗knec
heet ay̋adokíual / hoǵ atte akarato-
-dath en betely̋esíthhessem en eleto̗m-
-nec míndo̗n napy̋aba Pater noster
Aue maría · Iesus · María ·
Ith Zol az íras az zerzeto̗so̗kro̗l · kík
tuńan az o̗ zolosmay̋okat monǵac
ky̋re az o̗ regulay̋okzerent tartoz-
-nac · Imílʼen čodalatos dolog ol-
UAla keth doctor -vastatíc rola
Es mícoron a tanosagnac hele
-ro̗l o̗ hazokba thertenekvolna · es
hoǵ mennenec az vton /· Iutanac eǵ
naǵ erdo̗ben · es mícoron el estveledo̗t-
volna / felnecvala hoǵ v́ket vadac meg-
-ne zaggatnak · es y̋madsagra adac
o̗mmagocat / hoǵ ay̋o ísten v́ket meg-
-mentene zo̗rńú halaltol /· Es íme lata-
-nac thauolʼ fo̗lden hozzaíoc eǵ clas-
-tromoth · Es e keth doctor a clastrom-
-hoz tartanac · es mícoron a clastrom
capuy̋an čergettek volna /· A clastrom-

{400}
-nac fey̋edelme hozzay̋ok ío̗ue · es o̗ro̗-
mest befogada v́ket · es etelt ítalth
ada nekíc · es ńugodalmat · Es míco-
-ron a Claustromnak baratj felko̗ltec-
-volna a veterńere A eǵǵíc doctornak es
zokasa vala · hoǵ effelícoron naǵ ay̋eta-
-tossaggal az o̗ zolosmay̋at meg mon-
-ǵauala Es mícoron bementvolna az
zent eǵhazba · Latha tahat ketfele alot-
-tac a karba míkeppen zerzeto̗so̗knec
zokasoc · es naǵ síralmas zoual čak
ímezt monǵacvala O vr ísten míre
haǵal el engo̗met Mas felo̗l meg ezo̗n
ígeket monǵacvala · es a ǵorttʼa ky̋
elo̗tto̗c egvala čak alíg egvala Meg-
-rettene ezo̗n a doctor · es ky̋ mene az eǵ-
-hazbol · es fel ko̗lte az o̗ tarsat · es mínd
ketten be menenec az zenth eǵhazba
Es laatac e dolgot · es haly̋akvala ez
felúl mondot ígeket mondaní · Es
čodalkodnac vala ray̋ta · Mícoron
ímmar megverradoth volna Mon-

{401}
-danac a claustrom fey̋edelmenec ·
Kero̗nc tego̗deth zereto̗ aty̋am / hoǵ
híuastbe a baratokat mínd · mert
ím az eǵǵítec predícacíot thezo̗n ne-
-kíc Monda a fey̋edelm / O̗ro̗mesth
tezo̗m vraím · Mícoron be ǵúltec-
-volna a baratoc / el kezde az eǵǵíc
doctor a predícacíot ímez ígeken
zolgaly̋atoc vrnac naǵ vígasagba
Es mícoron nekíc naǵ edo̗sdedo̗n
predícallana /· A baratoc eǵǵenkent
kíkí naǵ síruan kí meǵen vala
az ay̋ton · es čak o̗mmaga mara-
-da a fey̋edelm · Es ez doctoroc enneles
íncab čodalcodnacvala Monda
nekíc a fey̋edelm · Vraím ne aly̋hatoc
azt hoǵ íth mastan clastrom volna
Auaǵ mú eleuen embero̗c volnanc
De ímma nekto̗c az vr ísten ígo̗n
naǵ čodat íelo̗nto̗th meg · Mert re-
-go̗n íth claustrom vala · es mínd
a baratoc kíket latatoc íth lactanac

{402}
· es o̗ nekíc en fey̋edelmo̗c voltam · es am-
-mú regulanc zerent valo zolosmath
tuńan resten · es ay̋etatlan monǵoc-
-vala meg · Ime az aldot vr ísten nem
vete mínket pokolra · es karhozattra
ero̗tte az o̗ naǵ írgalmassaga zerent
De íth vaǵon kenonc mínd addíg
míglen megtíztulonc ammú fogy̋at-
-kozasonkrol · Ennec bízonsagara ím
kí keserlec a capun títo̗ket · es en ma-
-gam be thero̗k a capun · Legottan nem
latty̋atoc a calastromot / hanem čak
naǵ langas fústo̗th · Ez megleuen
kí kesere v́ket a capun · es be there
o̗mmaga a capun · Legottan o̗ elo̗lo̗k
eleuezeth a calastrom · kíth latnacva-
-la · es lathanac a claustrom helen
naǵ langas fústo̗th · Es a langbol
íly̋en zozat ío̗ vala kí / monduan ~
Iay̋ mú neko̗nc hoǵ nem zolgaltonc
ammú tero̗mto̗ ísteno̗nknec gy̋orsan ·
es vígan · Ezo̗ket latvan · es halvan

{403}
a keth doctor / naǵ halat adanac
az vr ístennec hoǵ íly̋en naǵ čodat
mutatoth volna meg o̗ nekíc /· Mert
míg ez velagba elenec míndo̗no̗ket
erre tanítnakvala hoǵ o̗ zerzo̗t zolos-
-may̋okat ay̋etatossaggal megfízessec
az vr ístennec /· Valy̋on mí lezen
en ísteno̗m azoknac / kík nem hoǵ
čak megmondanac regulay̋oc ze-
-rent valo zolosmat /· De íncab ha-
-ragossagnac · es dagay̋ossagnac mí-
-atta el haǵǵac · Bízońaual eǵebeth
nem mondhatonc / hanem čak
az zent Agostonnac mondasath
holot ezt mongy̋a / Atkozot ember az
kí az vr ístennec zolgalatty̋at tu-
-ńan · es resten thezí · es gonozul · Ezt
mongy̋a zenth Agoston doctor :~
