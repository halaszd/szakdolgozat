# source=orig
# year=1519
{1}
Kezdetík vrnak neueben ezten
altal valo zento̗knek eleto̗kro̗l
valo tanusag az íduo̗zwlendo̗
knek lo̗lkí haznalatossagokert
Selo̗zer a zent Andras Aposto
lrol vronknak elso̗ tāítuaníarol
Nagí díčo̗seg embo̗rnek / az o̗ vrat ko̗-
uetníe : ecclesíastící / xxiii : ez ígeket
bo̗lc Iria / egi ko̗nuenek / huzon harmadik
rezeben | melí ígek / iol lehet ko̗zonseguel / mo
ndatanak / míndo̗n kereztíeno̗kro̗l / kiknek n
agi tízto̗sseg vronk Iesusnak eletet elkẃlčʼet
es zent Tanusagat ko̗uetní / de maga feh kep
pen monthatíok ez ígeket / bodog zent Andr
as Apostolrol / kih eh fo̗ldo̗n elo̗ embo̗ro̗k ko̗
zzẃl / mento̗l elso̗ tanítuanía lo̗n / es az o̗ el
kẃlčenek ko̗ueto̗y̋e / sa kereztfanak zenue-
do̗ie | kigbo̗l tanusagot aad neko̗nk es / a mi
edo̗s Aníank kereztíen Anía zent egíhaz / ho
gi mi es / kik vronk Iesusnak hiteet / es Neueth
fel vetto̗k . híuo̗n ko̗uesso̗k az o̗ elkẃlčet / es ze
nt Tanusagat . Imez harom okaert . elo̗zer
mert o̗ is / tizto̗l minket zent Attíanak / es az An
gialoknak elo̗tte : mert am ugí monda | zenth
Ianos : írta az Euangeliōnak tízenketto̗dik re
zeben / ha valaki enneko̗m híuo̗n zolgal / tíz
to̗lí o̗tet az en Atíam / kih menníegben vag
on olí mint mondanaia melto ahra / hogi

{2}
mind ah telíes zent haromsag zeresseh o̗t
et / es díco̗seguel tízto̗lʼíe ¶ Masodzer kelh ko̗
uetno̗nk vronk Iesust : zent Andras Apostol
lal | mert a kík o̗tet ko̗uetik / míndo̗nkoron
malaztnak velagossagaban elnek . Am o̗nn
o̗n maga monda : szent Ianos meg írah az
Euāgeliomnak níolczad rezeben : ah kih en
go̗met ko̗uet / nem íar a bíno̗knek setetsege
ben | de valʼía / az eletnek velagossagat ¶ Harm
adzer : mert vronk ezert ío̗ueh ez velagra / ho
gí az Iduo̗ssego̗s eletnek mogíat / neko̗nk m
egh mutassa / ehre mongia zent Agoston dok
tor / az edo̗s kristusnak / telies elete eh fo̗ldo̗n / m
elíet vísele az embo̗rsegben / elkẃlčo̗knek ta
nusaga vala : mert míndo̗n čeleko̗dese míh ta
nusagonkra lo̗n · Imeh azert / melí nagí di
čo̗seg es haznalatos embo̗rnek az edo̗s Iesust ko̗
uetníe : az o̗ y̋o elkwlčeben / es zēt tanusagaba
Melí ígek melle Haromrol lezo̗n tanu
sagonk : elo̗zer / egi kerdesro̗l . Masodzer
az o̗ eletero̗l / es Martíromsagarol | Harma
dzer egí peldarol : az Elso̗ tanusag melle / ke
rdik zent doktorok . Tartoznak eh ? a kereztíe
no̗k ehre / hogí mindo̗n čeleko̗deseben ko̗uess
ek vronk Iesust · auagi nem ? a kerdesnek oka
ímez a to̗bbi ko̗zo̗t /| mert am íduo̗zitenk mon
gia : zent lukač / az euāgeliomnak tízen neg
iedik rezeben íria · valaki nem víseli / az o̗ ke
reztet / sengo̗met nem ko̗uet / nem melto en
reiam : az az / en díčo̗sego̗mnek es Istensego̗
mnek latasara · de ez ellen vagion / imez ok

{3}
nagí zent volna / es igen iduo̗ssego̗so̗ket predi
kallana : o̗ Tanítuanía leuen / zentẃl eel vala
Segízer : mikoron vronk Iesus / az vtan : hogi ker
ezto̗lo̗ Ianos / meg kerezto̗lte volna : a Iordan
vizeben / Iarna ot / a meli helire giakorta m
egío̗n vala zent Ianos | latuan · vronkat mo
nda : mínd a Nepek elo̗t · Ihon vagíon az ísten
nek baranía : ez a ki ez velagnak bínet el
mossah · ez a kiro̗l mondom vala hogi / saru
y̋a ko̗telet sem vagíok melto / meg oldanom
shaluan ezt zent Andras . es latuan / hogy̋
vy̋aual Iduo̗zítenkre mutata : egik tanítua
níaual zent Ianosnak ez Andras . ottan vronk Ie
sus utan kezdeh menníe . sel menué Iduo̗zit
enk elo̗tto̗k : egi keuese · az utan hatra tekínte
reiaiok / smonda :| mít keresto̗k ? amazok felelen
ek monduan · Mesto̗r hol lakozol ? oli mínt m
ondanaiak akarnank the tanítuanid lenni
smonda kristus vronk io̗ueto̗k el / es lassatok
sviue o̗ket a hazhoz / hol zallast tart uala / es
az napon vele maradanak / smeg esmerko̗
denek uele : a masik zent lanos Euangelista
vala · de az o̗ neuet alazatossagbol nem Irah
meg az napon Iduo̗zitenk / no̗mo̗s tanusago
kat adah nekik : sreguel meg hazokhoz bočata
samazok my̋ert hogí halazok valanak / hala
zní menenek · Annak utanna míkoron egize
rh : a Genezaret tengo̗r vizeh mellet predi
kalna Iduo̗zitenk · a nep reiaia tuldula Shogi
el neh níomodnaiak · Simon peto̗r Andrassal
ott mossa uala haloiat · s uronk Iesus az o̗ čo̗no


{4}
kogban / uagi halazo haioiogban zaluan / a
partrol · onnet kezdeh a Nepet tanitanía | Saz
vtan uy̋zben vettetuen haloiokat / nagi sok
halat fogattata velo̗k · Sahkoron mind Ian
os · smind Iakab / Andras es peto̗r : latuan / eh
čudat ko̗uetek vronkat a zallasig / de meg
hazokhoz menenek ¶ harmadzer : mikoron ah
Galileanak tengo̗ren halaznanak ketten
peto̗r sAndras : híua vronk Iesus o̗ket mondu
an . lo̗ueto̗k en vtannā / es immar ennek uta
nna / az embo̗ri lo̗lko̗knek halazíua tezlek
Samazok haloiokat / es haioiokat : smíndo̗n
iozagokat el hagiuā : ko̗uetek o̗tet / vele iar
uan mínd addy̋g / my̋g ez velagbol kih mul
ek / es az o̗ zent tanusaga zerent eluen Sur
onk Iesusnak Meníben meneti vtan / az zent
Apostolok el ozoluan / ez velag zerte : eh zenth
Andras Akhay̋aban predikalla / es sok pogan-
okat terite : az vronk hitire es mínd az orzagot
beh to̗lte zent egihazakual | S mikoron egi N
o̗mo̗s Ify̋u : Attianak · sAnníanak elleno̗k / o̗ Ta
nítuana leth volna / azok my̋ert nagi no̗m
o̗ssek valanak / a meli hazban zent Andras
zallast tart uala / fel gíutak · hogi a zenth
Apostol mínd az Ifiuual / o̗ fy̋okal : es a to̗b ta
nítuaníual ot eegnenek | Slatuan ez zent
Andras a Thẃzet / parančola a No̗mo̗s ify̋u
nak · hogi / a haz heiara menne / es egi ampo
lna vízet aduan kezeben / meg hagía nekí
hogi az langra o̗tteneie : kit meg teuen



{5}
az ify̋u / azonnal meg olta a Thẃzet / Smíkor
laitoriakat tamogattanak uolna fel / hogi az
Ify̋at níakkal vetneíe onnet ala / nagi hertelē
meg uakulanak : es ko̗zzulo̗k sokan meg terenek
az lfy̋unak kegig o̗ zẃleí / o̗tuen Napoknak al
latta / kih mulanak ez velagbol ¶ Ennek utanna
menuen Niceanak tartomaníaban : ottes sokak
at teríte a hittre / es a het o̗rdo̗go̗ket / kik eeb kep
eben sokakat meg o̗lnek uala / a Nepek ko̗zzẃlh
kih ẃzeh / a tartomanibol / es a halattakat felh
tamaztuan / meg kero̗zto̗le · es vronk tanítuani
uah teue · az Egeasnak feleseget / kih romai dús
leanía uala / a Maximillat es : meg kero̗zto̗le es
ot / nagi sok tanituaníokat giúteh · Mikoron
az Egeas wr / a čazarnak kepeh / Iutot volna
patras neuú varosban / ezo̗n valo haragiabā
kezdeh a kereztíeno̗ket / ah Baluani ímadasra
kezo̗ritení | kit latuan é zent Andras : hozzaia
menuen / ígen meg fedde · hogi o̗ embo̗ro̗knek
biraía leuen / az o̗ Menniei biroiat / nem aka
rnaía meg esmernie · kít az egeas haluan . h
itsagnak mondah · my̋ert hogi o̗tet / a sidok kih
ezo̗ket hirdette volna / kereztfara fezitue / o̗lt
ek volna meg · de míkoron nagi ígassagokual
zent Andras bízonítanaia / vrōk Iesust akara
ttía zerent ezo̗ket zenuedo̗tnek lenníe / embo̗r
o̗ro̗knek iduossego̗kert / a To̗mlo̗czben teteteh
de ameh ah naep · akaruan az Egeas tizt tart
ot leh vagnẏa · leh to̗rek a To̗mlo̗cznek aitoi
at / hogi el zabaditanaiak o̗tet kiket / a zent
Apostol tanítuan a bekesegre / el čendesite o̗ket


{6}
Reguel kegíg / eh zent Andrast / kih · hozatt-
atuan a To̗mlo̗czbol / es harmínczat zolgaih
ko̗zzẃl hozzaía allatuan / nagí ero̗ssen vere
ttete istapokal | sannak vtanna fel fezitteteh
a kerezt fara nem vas zegekuel / de kotelek-
uel vonattata a kereztfara / es awal ko̗to̗z
tete hozzaia / meli kereztfan : ket napig el
uen : tanittía vala a ko̗rniúle allo nepeket
az iduo̗ssegnek vtara | sfenio̗getuen a ko̗sseg
az Egeast / míert eh zent Artatlan embo̗rt
míndo̗n bíntelen vezto̗tte uolna ehkepen
meg y̋ede / es el io̗ue : hogi a zent Apostolt
leh venneie a kereztfarol / míkoron azerth
akaruan leh oldoznía : hozzaía níulnanak
meg sugorodik uala az o̗ kezo̗k / ah kerezti
eno̗k kezdeg oldoznía / de ímatkozuan wr
hoz eh zent Apostol / hogi el venneie bekesé
gben az o̗ lo̗lket / azo̗n ko̗zbe nagi vellam k
o̗rníul veuen fel oraig : az o̗ lo̗lket a vela
gossagba meg ada vristennek / saz Egeas mí
koron hazahoz terne · o̗rdo̗g búuek o̗ beleh
es fo̗ldho̗z veruen · meg o̗le o̗tet | kit latuan
az o̗ egietlen egí Attiafy̋a / meg kerezto̗lko̗
dek / mind hazabeli nepehuel egieto̗mben Saz
Zent Andrasnak testet draga kenettel / me
gh kenuen a zent Maximílla / azzoní / eh m
ai napon nagi tizto̗sseguel el temete de Annak uta
nna / konstantinapoliba vitetek / ido̗ fordul
attiaban / mi vronk kristusnak tízto̗ssegere
Melí ígen íoh legío̗n eh no̗mo̗s Zent
Apostolnak zolgalnia / meg mutatik imilíen


{7}
let dologbol ¶ vala egi pispo̗k / kíh nagí aítatos
saggal tartatik vala / eh zent Andras Apostolh
oz | kít o̗rdo̗g nagí mesto̗rseguel irigsegbo̗l / mi
ert iambor vala : testí bínben akara / čudakepen
eítení . kínek zíuet míkoron / gonoz keuansag
ual ímmar meg sephette volna : ko̗nío̗rwluē
zent Andras / ez o̗ aitatosan : zarandok kepebe
az Aiton kezde čergetni kíuul : beh kereto̗zuen
a píspo̗kho̗z : smonda az Aztal fo̗lo̗t <az> o̗rdo̗gh
az Azzoní allat kepeben / tegío̗nk kerdest to̗le
sha meg feití : bočattassa beh kegielmed | ha keg-
ig nem tugía / bolondot nemkelh ide bočatnẏah
 smínd ioua hagiak eh tanačot / sreíah veteh az
o̗rdo̗gre a pispo̗k a kerdes tetelt · samaz fel ada
monduan . kergiek ezt to̗le : mit teth vristen na
giob čodat · kisded alladban ? eh fo̗ldo̗n : feleleh
zent Andras a ko̗uetnek monduan : embo̗rnek
orczaiat | mert mínd ez velagon es / alig lelhet
nenk · ket embo̗ro̗ket : kik / míndo̗nbe / hasonlatosok
volnanak egi mashoz · ezertís nagi čuda az E
mbo̗rnek orczaia / mert az erzeko̗nsego̗keth
ínkab . vristen mind o̗ benne helího̗ztette | kit
haluan a pispo̗k / smínd a kik az aztalnal wl
nek vala ioua hagiak / ez feleleto̗t . S mondah
az o̗rdo̗g : kergio̗nk mastís to̗le ? probaliok meg
iobban eh zarandoknak Bo̗lčeseget .| kergio̗kh
azt / hol magasb a fo̗ld az Meníorzagnal ? fel
ele a zarandok monduan . a Thẃzes eegbe . m
ert o̗t vronk Iesusnak teste / meli fo̗ldi allad
bol vagion / my̋ert a zẃznek verebo̗l tero̗m-
tetek | ky̋ a fo̗ldbo̗l tero̗mto̗t adamtol zapor-
odek / mert o̗ mindo̗n egeeknek folo̗tte magaz
taltatek / az Atia istennek iogiara / eh feleleto̗t


{8}
is mínd ioua hagiak hogí hallak ¶ Smonda az
Azzoni allat / tegío̗nk harmadík kerdestis to̗le
soztan melto lezo̗n az be bočatasra | ha ahraes
reia felel . Sah kerdes imeh legío̗n . Míne fo̗ldo̗n
vagion a Menío̗rzag eh fo̗ldho̗z ? monda zent A
ndras ah ko̗uetnek / menníel smond meg / ann-
ak kih ez kerdest tezih / hogí o̗ tugia ezt iobban
mert o̗ meg merteh / mikoron onnan leh esek
mond meg vradnak : hogí ah ki egiút ezik vele
nem Azzoni allat de o̗rdo̗g .| haluan ezt a ko̗u
et / igen meg y̋ede . smeg viue a pispo̗knek a val
azt | amaz o̗rdo̗g ottan el enízek elo̗tto̗k / ah pi
spo̗k kegig / magaban teruen / nagi sirast kez
de tenníe / hogi iǵen čalatkozot volna es bočanatoth
az vrístento̗l kerní | Sennek utāna a zarando
kert kẃldeh / hogi fel híuatnaía : de immar o̗
is fel ment vala Menio̗rzagban · a pispo̗k keg
íg bo̗íto̗t parančola / mind a Népnek · hogi ko̗
nio̗ro̗guen a Io istennek meg íelo̗nteneie / kih
voltuolna a zarandok / kih o̗tet ez vezo̗delo̗mb
o̗l / meg zabaditotta uolna | Sime egí ey̋el / mi
koron imatkozneiek meg ielo̗nte / az edo̗s Isten
hogi zent Andras voltuolna / kiro̗l a pispo̗k
az vristennek / es a zent Apostolnak . nagi h
alakat aduan : Aitatosban zolgala zent An
drasnak / es okosban eluen / veue az o̗ro̗k bod
ogsagot kit engegio̗n neko̗nk es . Atia / fy̋u / zētlēk
Zent Barbala azzōrol valo tanusag
lo̗uel en valaztattam : niugogial Me
nío̗rzagban : a mít kertel . meg adatoth
teneko̗d | ez igeket monda edo̗s vronk Iesus / a Bo
dogh zent Barbala Azzonnak / halalanak ora


{9}
ian mikoron / ímačagot teth volna / az vristenhoz
az o̗ niakat / el vagasnak elo̗tte | meli igegben
meg ielo̗ntetik az istenben valo / ky̋ ielo̗nthet
tetlen nagí zereteth / eh dičo̗sego̗s zent Borbal
ahoz / es mind a tizta embo̗ro̗kho̗z : kiket hiu / es
var o̗ zent felsege : az o̗ro̗k niugodalomra / ez
siralomnak vo̗lgiebo̗l | mert am o̗nno̗n ma
ga monda Az wrísten . zent Ianos Euāgelísta
nak · ah kih meg gio̗zi ez velagon testet : nem
keresuen az o̗ keuansagat · es o̗rdo̗go̗t / nem en
geduen az o̗ kiztetínek · es ez velagot / nem ẃzu
en az o̗ gio̗nio̗rwseget · ennek adok en enni / az
o̗ro̗k eletnek es níugodalomnak faiabol | ezth
meg mutata tetemenníel ah zent Barbala Az
zonban / kiuel meg gío̗ztetuen / mínd é harō
ellenseget · s még a pogan feiedelmet is híuattatek
vronk Iesustol a menníeí vendeegsegre / es niu
godalomra a fo̗lúl meg mondot ígekuelh
Klnek elete Ko̗uetko̗zlk ímmaran
eh no̗mo̗s zẃz zent Borbala / tamada Níko
medianak varosaban : Maximíanus čazarnak
ideíeben / mikoron Marcianus neuú feidedelo̗m
tiztẃl · tartanía čazartol a Tartomant | ezo̗k
nek ídeío̗gben . vala Nikomedíaban : egi pogā
kazdag no̗mo̗s embo̗r | kinek díostorus vala ne
ue · ehto̗l fogontatek es adatek ez velagnak / a
zẃz zent Borbala / kih fel neueko̗duen : čuda
latos zepseguel kezdeh fenleny̋e / es nagi bo̗lče-
séguel | Attia kegig feltuen / az o̗ zepsegeert : ho
gi ha firfy̋ak ko̗zo̗t lakneiek · valami modon / m
egh čalatkozneiek / egi magas torníot rakat-
tata neki . zeep hazakat benne / e zent Borbalan-


{10}
ak / hogí ot lakneíek ven Azzoniokual / es lea
niual : my̋gh valamelí nagi vrnak hazzas
ítanaía / azon toroníba čenaltata / egi zeep bol
totis : hol Aranbol / ses ezústbo̗l čenalt Istenét
ímadnaía : es tizto̗lneie . eh zent Borbala ke
gig / mínd o̗t eztendo̗s koratol fogúa / gíúlo̗li
uala a Baluan Isteno̗ket · az edo̗s Iesusnak bel
so̗ ihlesebo̗l : gondoltatuan az o̗ lo̗lkeuel . ho-
gi embo̗ri kezzel čenalt allat / nem lehet Ist
en / mert az istennek / veghetetlen hatalmu-
nak kel lenníe | kih enne sok fele allatokat / th
udot tero̗mtení : mínek okaert / eh zent ziz a na
gi lstent ímagía vala . kih o̗tet : es fo̗ldet / Men
nniet zerzo̗tte | ahnnak utanna / meg ertuē
isteni ielo̗netbo̗l / hogi az Istení felség : zo̗mel
ieben / harom volna / es egi lolki allat <vol
na> es mínd a hitnek Agazatit melieket kelleh
ne / az lduo̗zẃlendo̗knek hínníe / es hogi ah
vy̋zben valo / meg kerezto̗lko̗des zẃkseg volna
a Menío̗rzagban valonak · Eeh zalla / egi na
pon a čergetegnek vizeben / ki foli vala / a to
ronnak alatta : es ímačagot teuen wrhoz kere o̗tet
hogi a vizet meg zento̗lneie : s haromzer el
buuan ah vizben / meg kerezto̗le o̗nno̗n ma
gat Atianak · es fy̋unak · es zent lelo̗knek ne
ueben | sezutan meg fel menuen / a torombā
es ah Baluan isteno̗knek boltiaban / mínd or
czel po̗gdo̗se o̗ket . ennek utanna meg ertuē
Isteni ielo̗nedbo̗l / hogi a y̋o istennek eh volna
akarattia : hogi zẃzesegben maradna / iol le
het sok vrak keretek hazassagra / nem tuduā


{11}
hogi kereztíen volna / de símmíkepen nem ak
ara ehre engégni · hanem nagi aitatossagb
an : Alazatossagba / es ergalmassagba : zẃzen
zolgal vala istēnek | Egi napon mikoron a torombol
leh zallot volna / lata : hāt Atia / y̋t Alat / egi
fo̗rdo̗ hazat čenaltat : sket āblakot / hattak
raita ah míueso̗k / so̗ a zent haromsagnak
neueben harmadikat is čenaltata : sa maru
an ko̗uo̗n / zent kereztnek iegiet vonuan / az
o̗nnal / bele silíede a zent iegi : mínt ha vassal
meto̗ttek volna kih raita | annak utāna / fel m
enuen / az o̗ Attianak baluani ísteniho̗z : mínd
el to̗reh o̗ket / saz ezústit / es az Araniat / Sdraga
ko̗ueit : vronk Iesusnak neueert / mínd zegen
io̗knek oztogata | Meli dolgokat / meg ertuē
az o̗ Attia / fel mene a Toromba · fegíuereuel / ho
gi ugían ottan / leh vag<na>ia / de imatkozuan e'
no̗mo̗s zẃz vrhoz / ket fele ualek a ko̗h fal / es ki
vete a hegi teto̗re az istennek lo̗lke o̗tet · kit la
tuan az o̗ Attia · svtanna menuen : mfkoron ke
resneie / a hegieko̗n / nem kezde meg lelhetníe
Sugian ottan / ket paztor ihokat o̗ry̋z vala
sazokat kezde kerdo̗zní · ha lattak volna ? egí lea
nt · az egik meg eskẃek / hogi nem latta volna
hogi el zabadithatnaia / eh zent Borbalat · ah
masik kegig vgían / meg mutata vy̋aual / sa
zonnal / a paztor : mínd az ihakual egieto̗mbe
ko̗ueh valtozanak / smínd ez ideíg ah kepen
vannak | meg leluen azert a dioskorus / eh no̗
mo̗s zẃzet · wsto̗ko̗n ragada / es nagí ero̗ssen v-
eruen / shaianal fogua / vonuan a varosban
ada o̗nno̗n kezeuel / a Marcianus feiedelo̗mn-


{12}
ek meg gío̗ttrendo̗úl / a kereztien hitert / kih
mikoron / meg kerdo̗zte volna : ha a meg fe
zito̗t istent ímadnaia · es a zent Borbalah
mondotta volna / hogi azt / mert · čak o̗ vol
na az lsten / sa poganoknak ísteno̗k mínd
o̗rdo̗go̗k volnanak parančola a feiedelo̗m
hogí mezitelen fel akaztua / haíanal fogua
nagi ero̗ssen / meg ostoroznaiak / es nagi er
os zẃr foltokkal / a meg taglot testet / to̗r
o̗lneiek / kent kenra akaruan adny̋a | ez
vtan / le uetete az o̗zto̗rẃro̗l / es to̗mlo̗czb
en vitetuen Kalodaba verettete / ez no̗mo̗s
gienge zẃzet · de vronk Iesus ey̋el nagi fe
nosseguel neki ielo̗nuen / ah To̗mlo̗czben / m
eg ero̗ssíte o̗tet : mindo̗n sebeit meg giogit
uan / es serelo̗mbo̗l meg zabadítuan ¶ mas
napon meǵ kih hozatuan a Marcíanus o̗
tet / es latuan hogi zeeb volna / mínt annak
elo̗tte . Monda neki laddek mínt ko̗nío̗rẃl
tek az isteno̗k raitad / mert ím meg gíogít
ottak · imadiak Azert ímmar o̗ket / hogi eelí
| Smíkoron meuetneie a baluan ísteno̗ket
labaínal fogua meg fel fezittete / es gerebe
no̗kel / az o̗ zent testet zaggatatuan : ego̗ fa
klíakal kezde az o̗ oldalat egettetni . smeg
annak fo̗lo̗tte / vas uero̗uel / mínd adzeeg v
erettete az o̗ feiet / my̋g a wer / nagi bewse
guel kezde / az o̗ orran kih folnía | ennek ut
anna / mind kėt meliet el mettete / es mezit
elen hordoztata / a varos zerte · de mikorō
ímačagot teet volna vrhoz / neki ielo̗nek vr


{13}
nak Angiala / es nagi zeepen fel o̗lto̗ztetuē
Menniei ruhaban / míndo̗n sebeit meg gio
gita / es keet melíet / meg ada / kiket latuā
a feiedelo̗m meg dẃho̗duen / a haragnak
my̋atta | parančola hogi el venneíek feíet
Melí zent zẃzet veuen / az o̗nno̗n Attiah
kih viueh a hegire : hol meg fogta vala
es o̗nno̗n kezeuel el veue feiet | Sleg ottan
Thẃz zaluan leh / az eegbo̗l · meg emízte o̗
tet · sa zent Borbalanak testet / egi Aitatos ke
reztien el temete / ot Nikomediaba / de az ut
an / konstātínapoliba vítetek / sonnan nemín
emẃ no̗mo̗ssek Veno̗ceben hozak / es heliho̗z
tetek ah kerezto̗s Baratoknak kalastromabā
Bodog azzoni egi hazaban | mí vronk Iesusnak
dičo̗segere / kih eel / es orzagol / mínd o̗ro̗ke / Amē
Zent lvlíklos píspo̗kro̗l valo p̄díkacio
O melí ígen io / a fírfy̋uí elkẃlčẃnekh
mikoron Ify̋usagatol fogua / viselēdi ur
nak igaiat | ez igeket monda a zent Ier
emías profeta Siralomrol zerzo̗t ko̗nuenekh
armadik rezeben : meli igegben mindo̗n embo̗
ro̗knek / firfiaknak / sazzoni allatoknak : veno̗k-
nek / es Ifiaknak / kisdedo̗knek snagioknak / Aian
lia vrnak o̗ Igaiat / meg vtaltatuan velo̗k
a gonoz o̗rdo̗gnek igaiat / es ez velagnak · kit
iay̋ meli nagi sokan vonznak mastan / embo̗r
o̗k ko̗zzẃl | mert ím lattiok ezt : hogi o̗rdo̗gert
az az / a bíno̗kert / sez velagert / meli sokan mi
neh munkat teznek : ey̋el : snapal / es míneh far
ačagot zenuednek / mind kisdedsego̗kto̗l fogua
de az wrIstenert čak keueset / sem akarnak zenu-


{14}
edni . ezo̗kro̗l panazol az wrísten / zent Gergo̗
lnek zaia altal monduan : eh velagnak zere
to̗y̋ / ero̗ssek ez fo̗ldíegben / deh korok a menníe
y̋ekre mert eh velagi díčo̗segert / halalíg kell
annak munkalkodnía . de az o̗ro̗ke valo Bodo
gsagnak remenleseert / čak keuees ídeíg / sem
akarnak munkaban lenní | eh velagi níerese
gert míndo̗n bozzusagot el zenuednek / sa men
niei íutalomert / egi kíčín bo̗zzẃ bezedo̗t nem
akarnak el zenuednie / nem vala ezo̗k ko̗zz
ẃl valo / a Bodog zent Míklos pispo̗k / mert o̗
meeg zẃletesenek napíatol fogua / az vrist
en igaiat vo[·]na / míkoron ahtul fogua . mid
halalaiglan bo̗ito̗le / a zerdat sah pento̗ko̗th
míndo̗n to̗rueníeben az edo̗s Istennek zeplo̗t
telen maraduan / azert ímeh meli igen y̋o e
mbo̗rnek / vrnak ígaíat viselníe / mert az vr
ísten fel magaztalia eh velagon ís ezo̗ket / ah
malaztnak beuseget aduan nekio̗k : sa mas
velagon nagi kih ielo̗nthetetlen díčo̗sego̗th | ezt
ielo̗ntik kih / a fo̗lúl meg mondoth igeek / kik
melle haromrol lezo̗n tanusagonk
Elso̗ neminemẃ kerdeso̗kro̗l . Masodik zent
Miklosnak eletirol / harmadik egi peldarol
az elso̗ melle kerdik zent doktorok elo̗zerh
mičoda az vronk krístusnak ígaia ? kiro̗l a mí
edo̗s vronk parančolatot ada monduan : veg
ieto̗k fel az en Igamat / vagi vegieto̗k reat
ok az en Igamat / es tanuliatok en to̗lem / me
rt kegio̗s vagiok / salazatos zy̋wu ?/ Felelnek e
hre zent doktorok sugi mondnak / hogí az ed


{15}
o̗s vronknak Igaia / az vv to̗rueni / meliet o̗ zent
felsege / az Euangeliomban kih ielo̗nte mely̋
fvndaltatik es alh / az vronk kristusnak kerezt
inek viseleseben · mert am o̗nno̗n maga monda
zent lukač meg íra / az Euāgeliomnak tizen
Negíedik rezeben / ah ki nem viseli / az o̗ kereztet
nem melto̗ o̗ reíaia / seh mondatik Iganak
mert mikepen az Igaban / ket ket barmot / zo
ktanak beh fognia / a zekernek / vagi taligan
ak <beh fognia> vonasara / ezo̗nkepen vronk kristus kerez
tinek igaíaban / lelo̗k zerent : ketto̗t kel beh fog
nonk : testo̗nket es lo̗lko̗nket / a bizoni kereztnek
es az Az istení malaztnak zekerenek uonasa-
ra | kín iuthassonk a mí edo̗s Vronk kristus Ies
ushoz | kih ímmar orzagol embo̗rsege zeren
tis / Menío̗rzagban lvlasodík kerdes ímezh
Mikepen kel Vronk Iesusnak kereztfaiat víse
lno̗nk ? az az o̗ zent Igaiat ? felel ? o̗nno̗n ma
ga vronk ehre / mikoron mongia vegieto̗k <fel>
reatok az en Igamat / nem mongia alatok / va
gi melleto̗k / de ugian azt mongia : hogi rei
atok · mert sokan vannak a kereztieno̗k ko̗zz
ẃl / kik dičeko̗duen a kereztiennek neueuelh
kih nagi zabadsagnak dičo̗sege / hagiak ma
gokat ah bíno̗knek Igaía ala níomní · Neme
liek eh foldi telhetetlensegnek my̋atta | ezo̗ke
th keresuen <es keresuen> čak / mínt a vakon
dagok kik mindo̗nko̗r / a fo̗ldet thwriak · Neh
melíek a keuelisegnek my̋atta / kik ez velagi
tizto̗ssego̗t annera keuanníak / hogi mínd
lo̗lko̗ket / stesto̗ket / o̗ro̗k thẃzre aggiak . Nem
elíek a buiasagnak my̋atta | kiket o̗rdo̗g / ah
Testí bínnek my̋atta / zinte y̋no̗kke teth / ezo̗k


{16}
nek az wristen / annera zerzo̗tte a kenokath
minere a gio̗nío̗rẃsegben voltanak | ez illíe
teno̗k nem viselik o̗ raitok vronk kristusn
ak ígaíat / mert leh níomta o̗ket a Testnek / ez
velagnak es o̗rdo̗gnek lgaiok Harmadík
kerdes ímez . Mínemẃ iegio̗kuel esmerhetih
embo̗r meg / ha az vronk kristus Igaíat von
zía auagí nem ? Vronk Iesus o̗nno̗n edo̗s za
iaual felele ehre<is> mikoron Monda . Tanu
liatok en to̗lem / mert kegio̗s vagíok | es Ala
zatos ziúu . sehkeppen níugodalmat lelto̗k / a
Thẃ lo̗lko̗to̗knek / melí igegben | negi kerekek
et / a uagi Negi íegío̗ket ada / kígbo̗l meg es
merhetio̗k / ha az edo̗s vronk Iarmat vonz
iok uagi kiet : elso̗ az engo̗delmesseg / ha en
gedo̗nk az Istení parančolatoknak / ezt / ki
Ielo̗nte vronk / ez igegben / kígben mōda Ta
nuliatok / mert a · bizoní tanítuaníoknak / en
gednío̗k kelh az o̗ Mesto̗ro̗knek . mert ehnek
ẃl / sem a bekeseg : sem az Iduo̗sség / nem leh
et | ezokaert monda vronk Iesus / a zent Euā
geliomba . meg írattatot | ha akarz elettre
menníe / tarč parāčolatokat . ez elso̗ Iegy̋
meg vala zēt Miklosban . mert o̗ / soha nem
to̗n ellene az vristennek . Masodik Iegi az
vr Istenho̗z ualo egiesẃles / es Baračag | kih ze
retetnek mondatik . ezt ielo̗nti a míkoron
mongía | en to̗lem . ki Allatom zerent / zeret
et vagiok / Meliet meg mutattam embo̗rre
letelo̗mben erotteto̗k / kenzenuedesommel / es
halalomual ehre monda vronk / az Ifíunak
kih meg kerde o̗tet / ahrol : mít kellene tenní


{17}
aíanluan az o̗ lo̗lket / kíh mwlek ez velagbol
vronknak zíletese utan : míkoron haromz
az / negíuen harom eztendo̗be írnanak / e
mai napon / es el temetuen o̗tet · az o̗ ko
porsoíabol olai foli kih / meliel / ha vala
meli kor : meg kenettetik / meg gíogíul m
índo̗n korsagabol · fekzik veno̗czeben mas
tan / kilo̗mb kilo̗mb čudakal fenluen / mí vr
onk krístusnak tízto̗ssegere / kih eel / es orza
gol o̗ro̗kkẃl o̗ro̗ke / Amen : vgi legío̗n
Zent A| mborus doktor eletih +
Ah zent Amborus doktor / eh maí napon
tetetek pispo̗ke Medíolanomba : Romai z
ent Egihaztol / ez Amborus vala Romai dusn
ak / a nagi Amborus vrnak fy̋a / ky̋h a Romai vr
aknak valaztasabol Eraneiat biria vala | Svgi
an ottan zẃlettetek eh zent Amborus / kit ah
meh . mikoron ah daika leh fekẃto̗t volna a
mulato palotaba . bo̗lčo̗íeben · sa giermo̗k za
iat meg nítua alunneíek / azonko̗zbe egi ra
y̋ meh / zalla reíaia / mínd orczaiat / smind za
iat el lepuen / sugi zengedoznek vala / mīt
egi kaptarban / uagí kosarban . melí meho̗k
ozton fel keluen rola / olí nagi magassan
fel emelko̗denek : az Eegben : hogi aly̋g fog
hattia uala meg az Embo̗ri zo̗m : kit latu
an az o̗ Attía / es meg y̋eduen raita / mondah
felesegenek / ez gíermo̗k nagi embo̗r lezo̗n
ío̗uendo̗ben | kih ímmar el íaruan / kezet m
índ Anniaual smind Nenníeuel / mínt latta
vala / a kereztíen papoktol / meg čokoltatia


{18}
vala / kíben az edo̗s vrístennek / bo̗lčesego̗s ho
zzank latasa íeló̗tetík kíbo̗l el vegezte uala / hogi o̗t
et / meeg pispo̗kke uolna teendo̗ / míkoron
azert Romaban immar / felserdẃlt ko
raban tanač adassra / valaztatot volna
az vraktol / miert nagí deiak / es ezo̗s em
bo̗r vala · latuan a čazar kepe / az o̗ el
eg voltat míndo̗nre / kẃlde o̗tet / ket orz
agnak bírodalmara | Lígurgíaba / es Em
ilíaba . smíkoron íutot volna Mediolan
omban / tahat . kih mult a pispo̗k ez velagb
ol | ki ēretnek vala sa to̗o̗b eretneko̗k ísme
eg eretnek píspo̗ko̗t keuannak vala / a kerezt
ieno̗k kegig / ezt nem akariak vala / mín
ek okaert el vegezek / hogí meg vínanak
egi massalh / kít meg ertuen zent Ambo
rús doktor míert / eh varos ís / o̗ tízti vala
ko̗zigben mene / es oli bo̗lčen / oli okoson
zola elo̗tto̗k / hogi a meg busult nepeth
ottan ígieno̗ssegre hoza / sazon ko̗zben / eg
čo̗čo̗mo̗ giermo̗k / kih nem rego̗n let va
la | kezde Annianak o̗lebo̗l / kaialtaní : m
onduan / az Amborwst valaziatok / pis
po̗kke . kit míkoron mínd igíenlo̗ akara
ttal valaztottanak volna / azonnal ko̗u
ueto̗ket kẃldenek a čazarhoz . hogí a va
laztast meg konfirmalnaía . kit meg
ertuen zent Amborus / iol lehet / meeg
a koron pogan vala / de maga el futa
a valaztas utan / es akaruan Ticenom


{19}
ba menni : tahat Romanak kapuían
vagion reguel | sbe menuen titkon Rom
aba / el reito̗zek Leontíusnak hazaba / de
míkoron a čazar / meg kaialtatta volna
míndo̗nẃt / hogi feie : síozaga veztebe / kih
tartoziek ielo̗ntení / valaki tudnaia hol
volna az Amborust | kí mondak o̗tet / es ak
arattía ellen kezo̗rítek engegníe / a val
aztasnak / es meg kerezto̗ltetuen magat
Niolczad napon pispo̗kke zento̗ltetek / ki
míkoron Negi eztendo̗ el mulua Roma
ba ment volna : tahat Annía ki mult ez
velagbol / segi ko̗zueno̗s : ruhaiat illetuē
ottan meg giogíula s meg teruen Medio
lanomba / a čazarne Azzon / my̋ert eretn
ek vala / nagi sok bozzusagot tetet vala
eh zent embo̗ro̗n : smíkoron az Arrianos
eretno̗ko̗k velneiek / hogi a čazartol zanki
vettetneiek / egí eretnek : kih nem mezzeh | l
akik vala zent Amborushoz : zekeret čen
altata neki / hogi ahba vítetneiek / a zank
íuetesnek helíere . de eztendo̗ beh teluen
az eretnek / a čazartol azon zekerbe vette
tek zankiue | eh zent doktornak kegig ze
ntsego̗s voltat kaíaltíak vala / meeg az
o̗rdo̗go̗k is monduan : az o̗rdo̗ngo̗so̗gbo̗l
hogi istennek zereto̗ zente volna / é zent
Amborus . am egizer / mikoron predikall
ana : reía gíulenek / sokan : az Eretneko̗k
hogí e mí híto̗nket / ugían elo̗tte zídalma-


{20}
znaíak / de latuan az feh eretnek / hogí egí
Angíal allana mellette / es fẃlebe sugnaía
a melíeket o̗ mondana / meg tere / es a kere
ztíen híto̗t · kít annak elo̗tte haborgat vala
az vtan ero̗ssen / otalmazía vala ¶ Egí ordo̗
ngo̗s eretnek : elo̗ híua / az o̗rdo̗go̗ket / hogi
ígen verettetneíe zent Amborust velo̗k / m
ondanak az o̗rdo̗go̗k : nem tehetío̗k . mert
meeg čak az o̗ haza aitoara / sem mehet
o̗nk ugi gíuth meg / az o̗ aitatossaganak
thẃze | Am egizer / míkor a čazarne Azzoń
nekit fogadot volna reiaia / hogi ey̋el me
gh o̗lneíe vrozua . é zent Amborust / sam
az / el reíto̗zo̗t volna / skezet immar / fel e
melte volna hogi e zent embo̗rnek feiet
el venneie / azonnal meg aza keze : snem
tehete a mít neki hattak vala | kit haluā
sokan az Eretneko̗k ko̗zzẃl meg ternek
vala . eh no̗mo̗s doktor nagi sok ko̗nuek
et zerze / es miseket : szolosmakat meliek
az o̗ Egihazaba : mind ez ideig oluastat
nak | o̗ teríte meg · zent predikacioiaual
az eretneksegbo̗l · a nagi zent Agoston d
oktort / kih mulasat mēg nagiual ann
ak elo̗tte meg lata / es az o̗ Attíafy̋aínak
meg ielo̗nte | shutuet napianak estin : e
feli elo̗t : nagi aítatossagual / kerezt kepē
teuen az o̗ kezeit / es imatkozuan : kih m
wlek ez velagbol · smikoron : az o̗ zent Te
stet · az Egihazoz vittek uolna : veterníe
koron a meg kerezto̗lt gíermo̗ko̗k / lath


{21}
ak píspo̗ki díčo̗sego̗s ruhaba / o̗lto̗zue : sugi
mutattíak vala anníoknak : monduan
ahon a zent Amborus pispo̗k : Nemeliek
číllagot latnak uala / az o̗ Teste fo̗lo̗t / hu
suet napían / nagi míse vtan : el temetek
o̗tet a kapolnaban : melíet o̗nno̗n maga
čenaltatot vala / az o̗ ko̗po̗rsoiaban ·| kinel
mindo̗n korsagbol / embo̗ro̗k meg zabadu
lnak / es o̗rdo̗go̗k / embo̗ro̗gbo̗l kih mennek
mí vronk Iesusnak tízto̗ssegere : kih orz
agol : Atiaual / es zent lelo̗kuel · o̗ro̗ke Amē
a Bodog zẃz Maríanak zeplo̗telē
fogontatasarol valo predíkatío
Megh zento̗le a felsego̗s : az o̗ haílokat
| ez igeket zent dauid Kíralí monda : sb
eh irtak a soltar ko̗níúnek / Negiuē o̗to̗dik dičíretiben
| melí igegben meg íelo̗ntetík / hogi mikepē
az oltari zenčeeg : nem tartatik hanem č
ak : meg zento̗lt Egihazban : az o̗ felsego̗s / es
tíztasagaert | ezo̗nkepen az Istennek fy̋a / o̗r
o̗kto̗l fogua el vegezuen : hogi a mi embo̗ri
termezeto̗nket / fel venneie · egi zo̗meliben
egiesituen az embo̗ri termézeto̗t : az isten
niho̗z · illik vala / hogi a meh / kiben ennek
kellene lenni / oli tizta lenne / mindo̗n bínt
o̗l : nem čak tetemenzerent valoktol / de
meg az eredet bínto̗l es / kíben egiebek fo
gontatnak / Adamnak bineert : hogi ilien
felsego̗s vrnak hailaka / mindo̗n tero̗mto̗t
Allatnal tiztab lenne / azert iol mongy̋a


{22}
a kíralí zent profeta / az el kezdo̗t ígeket / megh
zento̗le a felsego̗s isten az o̗ hailakat / az az
az o̗ zent Anniat / eredet binnekẃl fogonta
ta / hogi melto lenne o̗ reiaía | meli igek melle
Haromrol lezon íduossego̗s tanusagōk
Elso̗ ahrol : mi okaert zerze Ania zent Egih
az : hogí eh mai napon / azzonionk Maria lo̗l
kenek tero̗mteset / es az o̗ zent testeho̗z valo / e
giesiteset / ki fogontatasanak napianak ne
ue<ne>ztetik . illene míndo̗n kereztíen embo̗rn[...]
Felelnek zent doktorok ehre : hogi | harom ok
aert . Elo̗zer a bodog zẃz Maríaert / kinek az
vristen : bírodalmat ada a mí Iduo̗ssego̗nkō̗
kih ez maí napon fogontatek : az az : lo̗lko̗si
ttetek meg · a zent Anna azzonnak mehebe
smeg tartatek . hogi az o̗ lo̗lke / ne esneiek a
binben · kiben egiebek esnek / kibo̗l a kereztse
gnek my̋atta / tiztulnak meg / es nem annak
elo̗tte · es meg zento̗ltetek mindo̗no̗knek fo
lotte ? hogi a tiztasagos istennek / melto Ann
ia lehetthne . Masodzer zero̗ztetek / ez maí
Innep mi ero̗tto̗nk · hogi nagi edo̗s halakath
adnank <ho> az vristennek · kih eh mai napō
kezde · ielo̗s gondot viselníe / a mi iduo̗ssego̗n
krol / tero̗mtuen ez maí napon / a zeplo̗telē
zẃzet | kito̗l az o̗ zerelmes fy̋a · ah mi embo̗
rsego̗nket fel vala veendo̗ / hogi awal / mi
ero̗tto̗nk eleget tenne / az adossagrol / o me
li nagi hala adasra vagionk ezert ko̗teI
eso̗k / mert zent Bernaldnak mondasa zere
nt · nem melto vristēnek to̗b aiādokara / ki
halalatlan az o̗ to̗le adattakrol | Harm


{23}
adzer / a mí haznalatonkert / mert kečeg ne
kẃl / valamí tizto̗ssego̗t / mi az Isten Anníanak
tezo̗nk / mind maganak tulaidonittía / es sok
fele lo̗lki haznalatossagok ko̗uetko̗znek be-
lo̗le | ehre mongia zent Bernald doktor / ah
Bodog Maria / meg nita míndo̗no̗knek kebe
let / hogi az o̗ malaztianak teliessegebo̗l / m
indo̗n embo̗ro̗k vennenek / fogliok / valčagot
korok vigaztalast / bino̗so̗k vigaztalast · Iga
zak / to̗b malaztot | Angialok o̗ro̗met / az iste
nnek fy̋a Embo̗rsego̗t / es mínd a telies zent h
aromsag dičo̗sego̗t : o azert / ki ígen melto a
Bodogsagos Maria / mi to̗lo̗nk a tizto̗ssegre / es
a bo̗čulettre / nem ok nekẃl Illi Ania zent
Egihaz ennezer azert / eztendo̗ altal / az o̗ ze
nt Innepet / hogí mineuel nagiob aitatossa
ggal viteto̗nk eh no̗mo̗s zẃzho̗z | enneuel na
giob malaztiat / erdo̗mleno̗io̗k az vristennek
Ah rnasodík tanusagonk legío̗n
a hazonrol : Minemẃ haznok ko̗uetko̗znek
ehbo̗l embo̗rnek / hogi hizik a zeplo̗telen z
wz Marianak eredet binnekẃl valo / fogon
tatasat ? es illik eh mai zent Innepet / az o̗
zeplo̗telensegenek tizto̗ssegere ? Felelnek ze
nt doktorok | so̗t haznalatossagat ielo̗ntik
ennek . Elso̗ az bizoni to̗redelmesseg / merth
valaki meg ertuen / hogi az istennek Anny̋a
míndo̗n bínto̗l Artatlan volt / so̗ kegig sokbi
no̗ket teth / az vristen ellen / meg esik zíue
es ha híuo̗n kerendi / a bodog Mariat to̗rede
lmessego̗t / ny̋er az o̗ zent fy̋atol neki / es bín
einek bočanattiat | Masodik hazna / mert va
lakik / eh mai innepet Aítatossagual illik ·


{24}
míndo̗n zwksego̗gben / meg segellettetnek | mikepē
<ezt> sok leth dolgokkal / meg bizonita ezt / az vristē
| Harmadzer / mert a feiedelmek / kiknek eh zent
Innepho̗z aítatossagok · <vagnak> uagion / az o̗
tízto̗ssego̗gbo̗l / es meltosagogbol / zegio̗no̗kel · leh
nem vettetnek / akar paraztok / akar egihazí
iak legíenek | ezert mongia : zent Anselmus do
ktor . valaki feiedelo̗msegben / auagi tizto̗sseg
ben vagí . tízto̗líed eh mai napoth :| egiebekkelis
tízto̗ltessed . mert ha o̗tet ziued zerent zereto̗d
soha gialazattal a te garadičodrol / leh nem
vettetol | Negíedzer haznal / eh mai Inneph
o̗z valo Aitatossag / a temerdo̗k Azzoni allat
oknak / mert az o̗ meho̗gben valo magzath
meg o̗ríztetík | mindo̗no̗k fo̗lo̗tte kelh azerth
a magzatos Azzoni allatoknak / a zwz Mar
ianak zeplo̗telen fogontatasa napiat / aíta
toson ílleny̋o̗k / es bizoni toredelmessegel · Igaz
gionassal : oltarhoz iarassal eh mai naphoz
kezẃlnío̗k / es bizodalmat az Isten Anníahoz
vallaníok / hogi o̗ket meg segelli / es a gier
mok veztesnek / karatol : meg otalmazia. Ot
odik hazna vagion / kih ez mai napon illih
mert azt · a Zeplo̗telen zẃz : halalanak ide
íen nem hagia el vezni | mert hatalom ad
atot o̗ neki / hogi mindo̗no̗ket Iduo̗zithesso̗n
valakiket akar / sielo̗sben az o̗ Aitatosit | mí
kepen meg mutattatik imilíen Let dolog
bol es peldabol vala / harom Atiafy̋u / kiket
egi no̗mo̗s embo̗r / valami gonossago̗kert / o̗ro̗k
segogbol / kih vezte | minek okaert amazok / tolu


{25}
aisaggal kezdenek elny̋e / snagi sok gonossagot
teznek vala / meli dolgot haluan a vitez / miēt
tizt tarto vala / reiaíok giúle sa ketteit / meg
foga . sfel akazta / a harmadik el zalada / kih
buuaba / nagiual to̗b aprosagot tezo̗n vala
| mert a tizt tartotis / halalra keresi uala
de maga / igen feluen / hogi keezben akadna
meg gionek . kinek mikoron / mondotta volna
a Barat / hogi touaba otalmaznaia magat
feleluen a toluai ugí monda / nem lehet / ha
nem meg kelh / az en Atíamfy̋aí halalat tor
olnom / ha teheto̗m . de maga a Bodog zẃ
zh Maria lnnepinek Estit meg bo̗ito̗lo̗m
vizzel kenierrel / hogí gionatlan / es oltari
zenčeg nekẃl / ne hagíon kih mulno̗m . s
monda a konfesso̗r neki / y̋o · de nem hazn
al simmít / hogi a bẃnnek zandokaba vagi · sa
maz toluai / el mene elo̗le / az No̗mo̗s embō
my̋ert tugía vala / hogi sok Helio̗n leselneie
o̗tet reia kwldé egizer zolgait / a hol me
gh kimlo̗ttek uala / hogi meg fognaiak / sm
iert meg nem ada magat / annera el
taglak / hogi meeg / ah bely̋es . ki omloth
vala / sle eituen ozton / konczonket el aka
rak hanni / de meg zolaluan nekik mon
da | heíaban munkalkottok / mert ha mīd
el konczoltok / sem halok adzig meg / my̋g
papot nem hitok / smeg nem gionom / solta
ri zenčego̗t nem vezo̗k / samazok papot hí
uan : mihelío̗n ezo̗ket meg zerzeh / ottan kih
mulek ez vilagbol nagi lduo̗ssego̗so̗n : kith


{26}
engegio̗n · neko̗nkis · Atia · fíu · zent Lelo̗k Amē
ez a zent Lucza Azzoní eletí · eh no̗mo̗s zēt
Lucza : Siracusanom neuú varosbeli no̗m
o̗ssek ko̗zzẃl ualo / zẃz vala : meli Sicílíanak
tartomaníaba vagion / míkoron mínd ez orzag
ban / el hirho̗do̗t uolna / a zent Agota azzonnak
zenčegenek es čudatetelenek híre / es sokan eh
zent Lucza Azzon varosabol mennenek · az o̗ kop
orsoiahoz zarandok kepen | ah kathanom Ne
úu varosban / hol ē zent Agotanak teste fekz
ik uala · ki negíuen o̗t meerfo̗ld uala / a Sira
kusanom neuú varoshoz · monda zent Lucza
az o̗ Anníanak : zerelmes Aníam Igen sok hy̋e
delo̗m lezo̗n / a zent Agota azzoní koporsoía
nal . Laddek ímmar / Negí eztendo̗ie mult / ho
gi símmí vruossagual a wert raítad meg nem
allathatiok · mennio̗nk el múes / a to̗b zaran
dokokual | sko̗nío̗ro̗gío̗nk nekí / smeg segelheth
az vristen elo̗t / monda az o̗ Annía neki · kínek
Eutícía uala neue. Mennio̗nkel bator zerel
mes leaníom · Smíkoron oda iutottanak volna
egi nehan nap utan míseh korra : ah mísere
menenek / es to̗rtenek hogi a Míseben / az Euā
gelíomot oluassak tahat / kiben íelo̗ntetík h
ogí / tízenket eztendo̗ig valo wer korsagbolh
az Azzoní allatot · vronk eh fo̗ldo̗n iartaban
meg zabadita | smonda zent Lucza : hígíed e
zo̗ket en edo̗s Aniam / es aitatossagual Iary̋ / a
zent zẃz Agata azonnak koporsoíahoz . kit ha
meg teendez · čak imatkozíonk meg zabadulz
| Smikoron a mísenek vtanna . mínd ki takaro
ttanak volna az Egihazbol a nepek / o̗k ketten
a koporsohoz menuen / sokaig ímatkozanak / se


{27}
zo̗n ko̗zben / Alom ío̗ue zent Luczanak zo̗mebe
kínek / a Bodog zwz zent Agata gio̗ngio̗s ruhak
ban / es eko̗ssego̗gben meg íelo̗nek / Angíaloknak
ko̗zepo̗tto̗k / es monda / zerelmes o̗čem lucza / y̋m
a te híto̗d / meg giogíta a te Aníadat / ezo̗n ora
ban / mert kellemeto̗s vristēnek a te zẃzesego̗d
| es mikepen / ez en varosomot híro̗sse tette / en e
ro̗ttem . ezo̗nkepen a te varosodatis / teero̗tted
meg eko̗síti / sok čuda tetelo̗kuel · sezt meg mo
nduan / el enízek elo̗le | Sfel serkenuen / latah
tahat / meg zabadult Annía a veer korsagbol
smonda en edo̗s Aníam / y̋m meg giogíultalh
| azert a kinek erdo̗meert / meg adatot / az ege
sseeg . vronk kristustol / ahra kerlek hogi / a mit
en velem akartal anní az en zẃzesego̗mn
ek / meg rontoianak / ha hozza mennek / a kí
nek atthal . ad annak : a kí engo̗met zẃzen
tero̗mto̗t / es meg tartot / sne neuezi ímmar
enneko̗m touaba firfiat / mert vronk kristus
nak iegío̗ztem magamat | smonda az Euticia
zent luczanak / a te Atíattol marattat / ki te
go̗det illet / ez ideig meg o̗ríztem / hogi megh
nem kissebbẃlt / az Enímet kegig te íoban tud
od | vard meg halalomat / sa íozagbol · teed a
zt / a mit akarz . zent Lucza ezo̗ket haluan / m
onda edo̗s Aniam / a mít halalod utan acz . vr
istennek ahra adod / hogi veled el nem viheto̗d
de mikoron mast adod / ez ígen kellemeto̗s az v
rístennek · meg teruen annak utāna / a Sira
kusanom varosba : míndo̗n o̗ro̗ksego̗ket aros
sa teuen es el aduan / az Arat zegenio̗knek ozto
gatiak vala / nagí beusegel | kit mikoron meg
hallot volna a firfi / kinek zent luczat / attah


{28}
vala / mert ímmar iegibeh vala / monda az
Eutícianak zent lucza Anníanak / mi dolog
ezt miueli ezt a lucza / monda / a zent Eutí
cía . a te matkad azt mongia / nagí haznos
o̗ro̗ksego̗t / es kazdagot lelt / sazt akaría meg
venni | símez bolond el híue / hogi fo̗ldi o̗ro̗kse
go̗t akarna venní / síoua hagía a dolgot / deh
míkoron immar / símmí o̗ro̗gsego̗k nem mar
adot volna / be uadola a pascasios feiedelo̗m
nek / eh zent luczat / hogi kereztíen volna / es
a Romaí čazaroknak toruenío̗k ellen elne
| kít meg fogatuan az wr / kezde ehre / kezo̗rí
tení hogi aldozneiek az o̗ Istenínek / a zent lucza
kegig monda : a bizoní es zeplo̗telen Aldozat
kit ígen keduel az vristen ez · hogi a zegenío̗
ket eltesso̗k / es o̗ zwksego̗gben meg segelío̗k
monda a paskasius wr / ah te o̗ro̗ksego̗det / el
tekozlottad a paraznaidnak . sugian zolas
mínt a parazna | kínek míkoron eh zenth
Lucza mondanaia / soha mēg / sem testo̗mn
ek / sem lo̗lko̗mnek / nem esmertem meg ron
toit | monda az wr kičodak / a testnek / es Lelo̗
knek rontoi ? felele zent Lucza / thẃ uattok / kik
a testnek gío̗nío̗ruseget íobnak uelíto̗k a Me
nnieieknel / es baluaníokat ímattattok a Ne
pekel / Smonda a pascasius noh meg zo̗nnek
a čačogasok / čak a veresegre iussonk / kínek
míkoron mondotta volna zent lucza / az Ist
ennek igei / meg nem zo̗nnek / nagi haragg
al monda az wr <nek.> tahat te isten uagi ?
Felele zent lucza / a kik tiztan elnek / zent
lelo̗k lakík o̗ benno̗k / sahra mōdam hogi / az


{29}
Istennek igei / el nem foginak | Smonda az wr
lngíammait a Bordeliba uítetlek / ski v́zeto̗m
ot · a zent lo̗lko̗t belo̗led / míkoron zẃzesego̗det
el vezto̗d | smonda zent Lucza o̗ neki / nem fo̗
rto̗zik meg a test / ha az akarat reiaía nē
enged . ha akaratom nekúl engo̗met megh
rontandaz / keet korona adattatík enneko̗m
| Sazonnal mind a varosbeli fortelmes lfy̋akat
oda híuata / es meg parančola hogi az vndo̗kes
ektelen hazhoz víenneiek / smínd adzẏg se ha
nnaiak · my̋g meg halna / é zent lucza | smiko
ron el akarnaiak ímmar / az ektelen Ify̋ak
vinníe . annera meg nehezíte o̗tet / a zentle
lo̗k / hogi meg sem mozdithatak / íol lehet / ez
o̗rnel to̗bben valanak / sannak utanna sok
iga Barmokat foganak reiaia | skezeít / laba
it meg ko̗to̗zek / de meg sem índula . mínek
okaert / ígen meg busuluan ezo̗n az wr / sma
gat meg zegío̗nluen / nagi sok fakat horda
ta ko̗rniule / hogi vgian ottan meg egettetn
eie / saffakat olay̋al / zwrkal / es egieeb ko̗uér
seguel / kezde o̗ttoztetní / hogi a nagi sebo̗s thẃ
zben / egí oraig mínd porra lenne / de a thẃz
simmít neki nem arta / hanem ko̗rniúle mí
nd el eguen a fah · monda eh no̗mo̗s zẃz / ke
rtem az en edo̗s vram Iesustol / hogi el halaz
ía valamí keuese / az en Martiromsagomat
hogi a híuo̗knek ziuo̗gbo̗l / a kenzenuedesnek
felelmet ky̋h vennem | Latuan az paskasíusnak
Barati / hogi igen kesero̗gne / my̋ert nem tud
uala mit immar raita tenni : ket felo̗l har
omfelo̗lis torkaba ẃtek a to̗rt / <sgegeíet is me-
gh metek> / de azert a zolasnak aiandokat / el


{30}
nem vezte / de monda / y̋m meg adatek / a ke
reztíeno̗knek a bekeseeg / mert Maxímianos
čazar / meg holt / es dioklecíanust / az vrak / Ro
mabol kih vzek / sa bírodalom / to̗le el vetet
ek | es wr engo̗met / eh varosnak patrona
ul adot / sazon oraban a Romaí vraknak
embo̗ro̗k / ot tero̗mek / nagi sereguel / es a pa
skasíos feíedelmet meg foguan : Romaba vi
uek | mert reíaía irtanak vala / a tízdbo̗l / h
ogi a y̋o̗uedelmet · el teko̗zlotta volna / sto̗r
uent zolgaltatuan reía / feíet veuek | ah Bo
dog zẃz zent lucza kegíg / a helirol . hola
lh vala . el nem índula / smeg sem hala / my̋g
a kereztíen papok / oda menuen / vronknak
zent testet / neki nem adak | sleg azonnal
hogi hozzaía veue <vronkna> az oltari zen
čego̗t meg ada lo̗lket vrnak / mikoron kr
istus vronknak ziletese vtan · írnanak . har
om zaz ty̋z eztendo̗ben / es ot Sirakusanom
neuú varosba temettetek el / de ozton / ido̗h
Iartaban a kereztíen čazarok / Konstancín
apoliban hoztak vala / mast kegig Veno̗cz
eben / tízto̗ltetik / vronk krístusnak tizto̗sseg
ere | kí eel / es orzagol o̗ro̗kkẃl o̗ro̗ke / amen
A zent Lazar eletero̗l ko̗uetko̗zík kí
nek ínnepe o̗to̗d Napon vagíō · zēt lucza <na
pnak> Azzon napíanak vtanna ·
Ah zent Lazar pispo̗k / kit vronk Iesus / Negi
ed napon / halattaibol fel tamazta : Mart
anak / es Magdalnanak / Attiok fy̋a vala / ur
onk Iesusnak / hiu tanítuania vala / sez velagi


{31}
vrasagban / es o̗ro̗ksegben / hatalmas vala
Attianak Sírus / Anníanak Eukaria vala ne
uo̗k / eh zent Lazar : vronknak halala vtan
a zent Apostoloknak tarsok vala o̗ is pínko̗st n
apían : veue a zent lo̗lko̗t / a to̗b Apostolok
ual / es tanítuaníokal / thẃzes Níelu kepeben
Sannak utanna / míndo̗n o̗ro̗ksego̗ket / el ad
uan / predikal vala / a to̗b Apostolokal . de mí
koron zent Istuan prothomartírnak halala
utan / a híu kereztieno̗ket a Sído̗k / Ierusale
mben / igen haborgatnaíak / o̗tet ís mínd huga
íual egíeto̗mbe / my̋ert kirali nembo̗l vala
nak / a zent Maximínossal / es a Celídoníussal
| ki uakon zileto̗t vala / segiebekel sokakal / ah
Sidok egi haioban kẃldeek / es ewezẃk / kor
manos nekẃl / zallitak a tengo̗rre / hogi m
índ oda veznenek / de az vristen meg otalm
azuan o̗ket / íutanak Marsílíaban / es predi
kacíoiokkal / mínd az orzagot meg terítek
sazutan az Egihazi nepek / sa ko̗sseg o̗tet / Tí
zen Negied eztendo̗ben / igíenlo̗ akarattal
pispo̗ko̗ke valaztak . Marsilianak tartoma
níaba | smínek utanna zent Maria magd
alna / az o̗ huga / puztaba ment volna / ah
zent Lazar / Marsiliaban maraduan . na
gi bodogẃl es Iamborul bira / ah nepet / so
ha az vtan nem meuete / hogi fel tamada
míndo̗n kepen / a zent Apostoloknak / es vron
knak eleto̗k zerent Iar vala / snagi kemeni
eleto̗t viseluen / karačon napianak elo̗tteh
niolčad napon kih mulek vrba / ez velagbol


{32}
es uítetek istennek orzagaban kít engegío̗n
míneko̗nk es Atia fy̋u zenth Lelo̗k Amen
zent Tamas Apostollrol valo p̄dīo
Hozd ide / a teh kezedet : es bočasd oldal
amba : es ne akarí lenní / híto̗tlen / de
hiu | ez ígeket zent Ianos íría / az Euāgeliōnak
huzad rezeben : meli igegben vronk Iesus / meg
mutata míndo̗n kepen / az o̗ bizoni zeretetít
hozzankis / zent Tamas Apostolhozes | kínek m
onda ez igeket · fel tamadasanak vtāna Nío
lczad napon / meg mutata a zereteto̗t hozz
ank / mikoron ez egi Iduo̗zwlendo̗ lelo̗kerth
Tamasert / az o̗ . o̗t meli Sebeit meg mutata
| kiro̗l el am[.]lkoduan / Arani zaíu zent Ian
os / fel kaialt / sugi mond · gondold meg · a mí
edo̗s iduo̗zitenknek kegíelmesseget / mikepen
megío̗n a Tanítuaníokhoz / es mutogattia
az egi hito̗tlen tanituaniert / az o̗ Sebeit / enn
ek meg íelo̗ntesere / hogi a lo̗lko̗t / melíet o̗ z
ent felsege dragalatos vereuel / ualtot meg 
mind foldnel · mennel / i<o>nkab zereti | sehre m
utata meg / az o oldalan valo nagi seboth
hogí meg ielo̗nče / mert ziue zerent zereti / a mí lo̗I
ko̗nket / ha akariok venníe / ezert hogi : mínd
kezeín / smind labaín valo sebeit is . meg muta
ta : akaruan ielo̗nteni / hogi nem čāk bezed
euel / de ugian igazan / es tetemeníeuel ze
rete múnket | ugi mínt mondanaia . Lassa
tok · meli zíuem zerent zerettelek thẃto̗ket
| ím mít tettem ero̗tteto̗k / minemẃ sebo̗keth
vettem fel ero̗tteto̗k · ehre mōda zent Tam-
asnak vronk Iesus / hozd ídeh a te kezedeth /


{33}
es bočasd oldalamban / hogi meg esmeruen
ne maragi . ehítetlensegben / kibe vagi | Meli
Igek melle Haromrol lezo̗n tanusa
go̗nk · az elso̗ lezo̗n / nemínemẃ kerdeso̗kro̗l
a Masodik ahrol / hogí mindo̗no̗nknek kelh / ezó̗
ero̗ko̗dnó̗nk hogí ko̗uethesso̗k / zent Tamasnak
hitet / es vronk Iesushoz valo zeretetit | A harm
adik tanusag . eletero̗l legio̗n . az Elso̗ melleh
ímez harom kerdest lassok meg . Elo̗zer / ha ze
nt Tamas vronk lesust lat<..>uā a meg dičo̗wlt testdben
hiue eh o̗tet / istenfy̋anak lenni ? a fel tamadas
nak utanna / mínek elo̗tte illette volna / az o̗
Sebeit / ah kerdesnek oka vagion mert ugi mondot va
la a to̗b Apostoloknak / kik lattak vala o̗tet / fel
tamadasanak napían : smeg montak vala
ezt Tamasnak / hogi addig o̗ nem hinneíe / m
y̋g a zegeknek heliet / kezein nem latnaía
swy̋at a Sebo̗kben nem bočatnaía | azert ío
ezt meg tunnonk ? Felelnek zent doktorok eh
re / hogí míhelt lata zo̗meiuel vronk Iesust / o
ttan hiue o̗tet / bizoní Istennek lenni / míneko
kaert ugi monda vronk o̗ neki / my̋ert latal
engo̗met Tamas / az en elebi Abrazatomba
Hẃl / az en istensego̗mben . de my̋ert ket kepē
akar vala istení kegíelmezesbo̗l. mí ero̗tto̗nk
ehro̗l bizonsagot venní / latassal es illetessel
hogi mí zíuo̗ngbo̗l míndo̗n kečegnek oka / el
vetetneiek ahra mondah / hogi addy̋g nem
hínneie / my̋g a Sebo̗ket nem illetneíe Ma
sodík kerdes ímez / ha zent Tamas Apostol
mínek utanna / lata vronk Iesust / es híue : ílle
teie meg annak fo̗lo̗tte / mínd az o̗t Meli sebo̗
ketis ? felelnek ehreis / hogi illete / nem o̗nno̗n


{34}
magaert / mínt zent Agoston mongía / merth
o̗ immar / íol hizi vala / de a mí hítonknek er
o̗sb voltaert | ehre mongia a zent leo papa
husueti predíkacíoíaban / zent Tamas míko
ron / zent es híu Apastal volna / vronk krist
us Iesus testenek tagiaít / meg tapogata / fel
Tamadasanak vtanna nagí híuo̗n : nem a
ra / hogi o̗ benne keto̗lko̗dneiek / de hogí mí
to̗lo̗nk / míndo̗n keto̗lko̗desnek / es hito̗tlenseg
nek okat <to̗lo̗nk> el zakaztanaia | mert ig
az eleg vala az o̗ tulaidon hiteert / latnía
a kit iol esmert vala / de mi ero̗tto̗nk čeleko̗
de ezt | hogi meg is tapogatnaia / ah kit lath
vala / ugi hogi ha mí azt mondanoiok / hogi la
tasa meg čalatkozot / nem mond<at>hatnoi
ok / hogi illeteseben / meg čalatkozot volna
Harmadík kerdes ímez : ha vronk Iesus
az o̗t meli sebo̗ket / fel tamadasanak utan
na / olian melien tartaie meg / az o̗ zent Te
steben / mint a kereztfan figuen valanak r
aíta / vagi kegig / čak a test zíno̗n<.> mínt a
sebo̗knek helie | felel zent Tamas / hogi oli
an melien / es zelo̗so̗n : de maga serelo̗m / es
faidalom nekẃl / snagi dičo̗segnek eko̗sseg
euel . mert a Sebo̗k menniei dičo̗segnek čo
dalatos zepsegeuel fenlo̗nek / sem kegig ez
ert monthatiok hogi / eh Sebo̗knek megh
nilasaert / egez Teste nem volna vronk le
susnak / mert a dičo̗segnek zepsegeert / kiu
el az o̗ zent teste meg aiandeko̗ztatek / mi
nd nagiob eko̗sseguel fenlik / honnem mínt
ha / az Sebo̗ket egezzen meg eppulue valla-


{35}
naía : hogi kegíg melíek legíenek / az edo̗s
vronknak sebei · meg mutathatík / mínd zēt
Irassal / okossagal smínd peldaual | zent Ira
ssal elo̗zer mert vronk Iesus az Euāgeliom
ban ugi monda / Tamasnak · hozd ide kezedet
sbočasd be oldalamba / es wy̋odat a zegeknek
heliebe / az okossages ezt mutattía / mert vaǵ
zent Tamas / vronknak parančolatíara / ke
zet oldalaba bočata / swíat a Sebo̗gben : aua
gi nem ? ha azt mongiok / hogi nem : tahat / ot
tan meg ertio̗k / hogi o̗ neki Engo̗detlen volt
snem malaztot erdo̗mlo̗t / de kent | ha kegígh
engedo̗t vronknak / soldalaba bočatta kezeth
suy̋at kezeiben / es labaiba : niluan / meg esme
rio̗k hogi melio̗k Iduo̗zitenko̗n : az o̗t meli se
bo̗k | ezo̗nt ielo̗nti a peldais / mert ha melíe
k nem voltanak uolna / snem volnanak / mas
tan es / ah Sebo̗k / heiaba monta volna uronk
Iesus Tamasnak / hozd ide kezedet suy̋odat / es
bočasd a sebo̗gben | Nagi halakat agionk az
ert / a io Istennek / es mí vronk aldot Iesusnak / k
íh a mi zereteto̗nkert / a minemẃ seboket ha
lala napian fel vo̗n / hogi fel tamadasa vta
nís / meg tarta / az o̗ meg díčo̗ult testeben / m
ert ímeh azokual / ko̗nío̗ro̗g zent Attíanak / e
ro̗tto̗nk · hogi minket is meg bodogíion / a zēt
Sebo̗kert čkiket hozzank valo kegielmessege
bo̗l / akara fel venníe · o edo̗s vram Iesus / sual
ion my̋ert vo̗d fel / a nagi Sebo̗ket ero̗tto̗nk / sm
ire nem lo̗n eleeg / čak ko̗niú halallal mẃnket
meg valtanod . hanem čak hogí a te hozzāk
valo zereteto̗det / naginak mutadnad · es a te
bodogsagos zereteto̗dre / vonnal mwnket is
Aldot legi azert o̗ro̗ke / ez te / nagi io teto̗dert


{36}
Az masodík tanusag melle lassok
meg / ímez kerdest · míkepen kelh vronkhoz
bizonhítot vallanonk / es zereteto̗t ? zenth Ta
masnāk peldaía zerent ? Felelnek zent dokt
orok / hogi Harom kepen / elo̗zer tekíntessel / ma
sodzer illetessel / harmadzer hítnek vallasa-
ual | elo̗zer mondam / hogí kelh Iduo̗zítenk-
et zeretno̗nk Latasonkal / az az · hogi lelki
zo̗meínkel / meg tekinčo̗k vronk Iesusnak
Sebeit es kenzenuedeset · hogi míkepen zent
Tamas Apostol / nagioban sioban : lata a to̗
bínel iduo̗zitenknek Sebeit / testi zo̗meiuel
es zo̗netlen visele lo̗lkeben | ezo̗nkepen míes
kík o̗tet meg fezituen nem lattok / giakỏta
meg tekinčo̗k a lelo̗knek zo̗meiuel · gondo
lkoduan ko̗nío̗rwleto̗sseggel / az o̗ sok rend
belí kenniairol / es halakat aggionk ez me
gh valtasnak / ílíen nagi aiandokarol / me
rth / ez okaert tetetík zo̗meínk eleiben vr
onknak fezẃlete / a zent egihazagban M
asodzer kel zent Tamasnak peldaia ze
rent iduo̗zitenket zeretno̗nk illetehso̗n
kel / vagi hozzaía iarulasonkal / mert mik
epen vronk Iesus / olí draga zeretettel zer
ete Tamast / es a to̗b Apostolokat / hogí nem
čak ada magat / nekio̗k latasra / de meeg
illetesre / es . velo̗k etelre | ezo̗nkepen mastis
oli dragalatoson zereti / mind az y̋o kerezti
eno̗ket : hogi o̗nno̗n magat aggía nekik
hanem latas zerent : da maga bizonníal
az oltari zenčegben / kelh azert nagi gía
korta vronkat illetno̗nk / az az / zeretettel


{37}
ielo̗súl / eh zenčego̗s napra / hozzank vēnó̗k
hogí ielo̗s malaztiat erdo̗mlio̗k / es hozzaia
valo zeretedben fel <gíuilh> giulionk Harm
adzer kel iduo̗zitenket zeretno̗nk / hitnek
vallasaual : hogi mínd ziuo̗ngbe : smind zankal
valíok o̗tet / mert mind eh ketto̗ . zẃkseeg . Iduo̗
ssego̗nk melle /| ezt ielo̗nte zent Tamas . miko
ron o meg latuā vronk Iesust / monda . en vrā
sen isteno̗m : kel touaba vallanōk o̗tet / míue
lkodetonkelis / mínd halaliglan : az o̗ elkẃlčet
ko̗uetesnek my̋atta / ki igen | Alazatos | Bekese
go̗s | zelíd | kegio̗s /| eert <.> Elkẃlčẃ | íozan es | ke
ues bezedẃ | igaz mondo / es ioh peldaual elo̗ vala
kíkben mínd ko̗uete / edo̗s vronk krístust / e bod
og zent Apastal / ky̋ert meg es o̗lettete mag
at / a hítnek ígassagaert / es az o̗ zeretetíert
Harmadík tanusagonk legío̗n z
ent Tarnas Apostolnak eletero̗l :
eh zent Tamas / Sido uala vronknak egi feh
Apostola : ki Iduo̗zitenknek menibe menesenek
utanna Cesareaba · predikalla . kinek vronkh
Iesus meg íelo̗nuen monda . Tamas : az India
y̋aknak kiraliok a Gondoforus / ide sirianak
tartomaníaban kẃldo̗tte / az o̗ tizt tartoiath
az Abanest / hogi o̗ neki olih mesto̗rt keress
o̗n : hogi ki / kirali palotakat tugion neki če
nalni / sy̋m tego̗det kẃldlek neki . sveled lezo̗k
ot / es mínek utanna / az orzagokat / meg terít
o̗d hozzam io̗zh / Martiromsagnak palmaía
ual | smonda zent Tamas . vram vagi : sen the
zolgad vagiok / legio̗n azert / a te akaratod
Smikoron . beh iutot volna / az Abanes / a varo


{38}
sba / neki íelo̗nek Iduo̗zitenk / míkoron a py̋a-
czon iarna amaz : zent Tamassal / egí tízto̗le
to̗s zo̗melinek kepeben : sneki aíanla o̗teth
monduan / hogi o̗ / kirali palotakat tunna
čenalní | sazt es mondah neki / enneko̗m zol-
gam . seh fele mesto̗rsegben igen bo̗lč : meg
o̗rẃluen ezo̗n / az Abanes neuú tizt tarto · h
aíora ẃle zent Tamassal / es míkoron menn
enek a tengo̗ro̗n / monda zent tamasnak
čuda zep termetẃ embo̗r / a te vrad . kirali
eh : vagi mi dolgos ? monda zent Tamas / na
gi kiralinak fy̋a / kinek orzaga / oli nagi er
oshegies fo̗ldo̗n vagion : hogi soha ellenseg
oda nem mehet : es oli sok kwlo̗mb / kẃlo̗mb
fele míues mesto̗ri vannak : hogi míndo̗nfe
le Mesto̗rsego̗t tunnak : kiket el oztogat e
gifeleis / masfeleis · valamit azo̗ míuo̗kel
lelnek / meg teruen : mínd az o̗ kíralíokn
ak tulaidonittiak | smikoron sokakat zolt
volna ah kirali dolgosanak zent Tamas / peldah
bezedben / az menio̗rzagrol · amaz mind a
fo̗ldi rakasrol / es palotarol erti vala : smi
koron : heted napon : íuttanak volna Andri
nopoliba · hol a kíralnak Menieko̗zo̗ie va
la mert leania<d>th · aggia uala haza / felh
híuak o̗ket a vendegsegbe · smikoron egy̋
Sido leani vigaztalnaia a vendego̗ket / kí
nto̗rnaiaual / es enek mōdasaual . slattah
volna · hogi zent Tamas · nem enneiek / de
Menío̗rzag fele nezne · meg erte hogi Sido
volna : sidoul kezde ezo̗ket eneko̗lnie / egí
az Sidoknak istene / ki mindo̗no̗ket tero̗mte
smikoron latnaia hogi keduelneie zent Ta-


{39}
mas / gíakorta kezde mondany̋a · slatuan egi
az Aztalnakok ko̗zzẃl / hogi nem enneiek · zēt
Tamas / alíta / mert az etkeket / vtalta uolna me
gh | o̗rczel v́te o̗tet / smonda zent Tamas . nem ve
zo̗delmet keuanuan / de ío̗uendo̗t monduā | a
ddy̋g ínnen fel nem kelo̗k / my̋g ah kezet · me
lí arczel wte / az ebek ide / a vendego̗k eleibe / nē
hoziak / kit my̋ert sido̗ nieluo̗n mōda : to̗b sinki
nem erte a Sido leannal / mikoron azert / vala
minek valo uizert / az Ify̋u / ah kwttra / ment vo
lna | egi orozlan / reíaía hertelenko̗duē / megh
o̗le : sueret kih ziua · segi fekete komondor / a
kēzēt ki zakaztuā / melíel zent Tamast ẃto̗t
te vala · zaiaba faluan / a vendego̗k ko̗zze ho
za · kit latuā a Sido Leani / meg bezelle a dolg
ot a kirali elo̗t / sel vetuen sipiat / a leaní íma
da a zent Apostolt / a kirali keresere kegíg · m
eg alduan mínd a vo̗ legent / smínd a Meny̋
azont zent Tamas · az Abanessel / meg tengo̗rre
ẃlenek | Sestue mikoron ímmar / az Ifiak agias
hazogba mentenek volna / tahat a fírfínakh
kezeben egí palma - vagion / srakua palm
anak giumo̗lčeuel / kibo̗l mínd ketten euenek
es el aluuanak . Almogban kegig latanak
egi nagi gio̗ngio̗s ruhagban / olto̗zo̗t kiralth
| meli kirali meg alda o̗ket / es inte / hogi engo̗
delmeso̗k lennenek / az o̗ Apostolanak / tanača
nak . kik mikoron fel serkentenek volna / sez
almot egi masnak bezelleneiek . zent Tamas
aitok beh teue hozzaiok mene / sokat zoluā
vronk Iesusrol : saz iduo̗ssegro̗l nekik . es inte o̗k
et a zẃzeseeg tartasra / shogi ot bezellene ve
lo̗k / Azon ko̗zben : ket zent Angialok / nagi fe-


{40}
no̗sseggel / ot íelo̗nuen · mondanak : mí vagi
onk / kík az vristento̗l thẃnekto̗k / o̗rízetto̗k
re adattonk : ha e zent Apostolnak ínteset fogagiatok
valamit keuantok / a nagi ístento̗l . mínd m
eg níeríto̗k | samazok mondanak engo̗delm-
eso̗k akaronk lenni · Sleg ottan meg tanítu
an zent Tamas o̗ket · ahra mith kellene hí
nnío̗k | meg kerezto̗le o̗ket · a firfy̋at : dieno̗s
nek . ki annak vtanna a varosnak pispo̗ke
ue tetetek / a kírali leaníat . pelagianak . ke
rezto̗le | ki zerzeto̗s eleto̗t viseluen . Marti
romsagal veue a Menio̗rzagot . Smikorō
mínd eh čudakat az Abanes / índy̋ai kíraln
ak dolgosa latta uolna / o̗ es hẃn vronk kr
istusban . smeg is kerezto̗lko̗dek · SIutuan In
díaban eh zent Tamassal az Abanes . beh v
íue a kíralihoz eh no̗mo̗s Apostolt · es igen
díčire a kiralinak az o̗ Mesto̗rseget . sfel fo
gada hogí igen zeep palotakat čenalnah
neki | Sembo̗ri mod zerent / mint a Roma
y̋ak čenaltattiak vala magoknak / a pa
lotakat / azon modon meg iegize . neki | Sk
ezeben ada a kiralnak / a kirali kegig igē
meg keduele / snagi kenčo̗t ada néki · so̗nnō̗
maganak mas orzagaba kelletek menní
hol es · ket egez eztendeig lakek / ez ido̗ alat
kegig a zent Tamas Apostol : predikalla<ní>
snagi sokakat terite vronk Iesusnak hitir
eh · sok egihazak rakata : es a nagi kenčo̗th
kith A kirali neki adot vala / mínd a zegen
io̗knek oztogata | Smeg teruen a kirali : s
haluan mind ezo̗ket zent Tamast / az Ab
anessel azonnal · nagi ero̗s to̗mlo̗czbe te


{41}
tete / hogi eleueno̗n meg níuzassa ezo̗nko̗z
ben / ístení zerzesbo̗l a kiralnak egietlen egi
Attíafy̋a kí mulek ez velagbol / negi napeg ·
draga koporsot čenaltatuan a kírali nek
íh / mikoron ímmar el akarnaía temetteth
níe feltamada | smíndo̗no̗k meg y̋eduen : el futanak on
nan . sčak a kíralí maradot vala ot · Smōda
akíralinak / az embo̗r : akít el akarz vezteni
afelsego̗s míndo̗nhato ístennek Barattia / sA
ngíalok zolgalnak neki / kik engo̗met · hogi ez
velagbol kih mulam · paradičomban wúnek
segi čodalatos zep palotat mutatanak enn
eko̗m | sezt mondak · ezt a Tamas čenalta Ba
tiadnak a kíralnak · de my̋ert meltatlanna
teue magat ehre : ím meg nierto̗k az vríste
nto̗l · hogi fel tamazt : sad meg neki a kenč
o̗t · kít Tamasnak ezert adot uala · sozton ti
ied lezo̗n / meli dolgot haluan a kirali ottan
az meg holt / es fel tamadot Attiafy̋aual / ah
To̗mlo̗czho̗z menuen : kih bočatak zét Ta
mast mind az Abanessel egieto̗mben · sah ki
rali latuā a zent Apostolt Attíalẏaual egieto̗
mben · labai elo̗t fo̗ldre borulua : kernekh
vala bočanatot · kiknek mōda zent Tamas . n
agíokat tet az vristen veleto̗k / hogi a Menn
íeí titkokat meg ielo̗nto̗tte · higieto̗k vronk Ie
susban · skerezto̗lko̗gieto̗k meg / hogi a Menío̗r
zagot es / meg vehesseto̗k · Smikoron ezo̗ket mīd
meg zero̗ztek volna / es ímmar a palotarolh
veteko̗dnenek / ha ko̗zo̗nseguel lenne o̗uek
uagi kegig egike lenne · monda zent Tam
as · Meniorzagban sok palotak vannak / me
liek imačagokal / es Alamosnaual vetetteth


{42}
etnek meg / ennek utanna zent Tamas mí
nd az orzagbeli korokat o̗zue gíuhtete / es í
mačagot teuen ero̗tto̗k samazok mōduan
az Amenno̗th / y̋me nagi vellam zalla rea
iok / az eegbo̗l / es meg y̋eduen mínd fo̗ldre ese
nek / de egi ora el muluan / sa zent Apostol o̗
ket meg ero̗ssítuen : mínd meg gíogíulanak
es fel kellenek | az napon mínd esty̋g predik
aluan zent Tamas . kilencz ezo̗r embo̗rt te
ríte vronk Iesusnak hítíre / azzoní allatokt
ol / es giermo̗ko̗kto̗l meg valua | ennek ut
anna istení íelo̗nedbo̗l / a belso̗ índy̋aba me
ne / nagi sokh čudakat ot teuen · kik ko̗z
ot a Migdonía <kiralíne> azzonnak o̗čet / ki
vak uala / meg giogíta · smikoron a Migdo
nia : a kíralne azzonnak o̗če / sa karrisíus
nak felesege / keuannaia latní zēt Tamas
Apostolt : ki az o̗ o̗čenek zo̗met / meg gíogít
totta uala · smonda a <síntícen> o̗ neki / o̗lto̗
zíel parazt ruhaban / es wli a zegenío̗k k
o̗zze / se<kepen> a predíkacíon meg lathatod
sígaz vgi to̗n / a mígdonía . smíkoron latta
volna a čodakates : melíeket to̗n / <so̗nno̗n>
<magat> is a predikacioíates hallotta vol
na / hẃn vronk · kristusban / sa zent Tamas
nak ko̗ueto̗íe leuen / nem akara touabah
az o̗ feríeho̗z egíesodní / kít meg ielo̗ntuē
karisius wr / a kiralínak kere o̗tet / hogy̋
a kiralíne azzont / ki az o̗ felesegenek nen
nie vala . hogi hozzaia bočatnaia / es tan
ačot adna neki / hogí ezt ne miuelneieh


{43}
meli dolgot / míkoron a kíralne azzon / kih
nek Trepcía vala neue / <meg tet volna> / me
gh ielo̗ntuen Mígdonía / a mínemẃ čud
akat zent Tamas tenne / eh kiralne azzo
nnak | monda . o kí ígen keuannam ez Em
bo̗rt latnom fel uiuen o̗tet Mígdonía / a
Simforusnak hazahoz / hol zent Tamas . p
redikal vala / lelenek az aíto elot / sok koro
kat . kiket a zent Apostol a predíkacío utā
illetuen kezeuel : mínd meg giogíta / kik ko̗zz
úl / mikoron egí vtalatos poklos : míndon test
eben / ot allana / a zent Tamas predikacío
ian / egi feno̗s giermo̗k ielo̗nek / seh poklost
a nep ko̗zo̗t felfele híuan / le vetko̗zteteh
es bo̗ret leh vonuan / mint egi níuzot bor
iunak / smindo̗n poklossagbol meg tiztituā
kih bočata onnan meli dolgot latuā / ah
kíralne azzon es : hẃn vronk Iesusban / es /
mikoron <az> meg tert volna / az Asmodeus
kíralihoz / meg monda mínd azokat meli
eket latot es hallot volna / kiket a maz mí
koron nem hinne / meg utala a kíraline Az
zon es nem akara to̗bbe hozzaia egíeso̗dníe
kin a kírali : igen meg haraguuan / tanačb
ol / to̗mlo̗czbeh tetete / zent Tamas Apostolt
kihoz a zent Migdonia ío̗uen / bínet monda
es : meg ko̗uete / hogi o̗ ero̗tte teteto̗t volna
a To̗mlo̗czben : meli azzoní allatot / a zent Ap
ostol meg vigaztaluan monda · ezo̗ket en
o̗ro̗mest zenuedo̗m vronk kristusert · En
nek utanna / a kíralʼnak parančolattíabol
a To̗mlo̗czbo̗l / kihozattatek / es ego̗ vas pleh-


{44}
o̗ko̗n / kezde mezítelen labbal iartatni / de
azonnal egi kẃt fakaduan fel / meg olta az
vasnak thẃzes voltat | sennek utanna ego̗
kemenczeben vettete . de zent Tamas a th
ẃzben : nagi ky̋eso̗n maraduā / holte kelue
egezzen ki io̗ue az ego̗ kemo̗nczebo̗l | ennek
vtanna monda ah karisius wr / a kiralna
kh · kezo̗risd ahra / hogi ímagía az isteno̗ket
sottan reiaía haragozik az o̗ Istene / smiko
ron ehre kiztetneie a kirali / uitete o̗tet a
Nápnak templomaba . smonda sidoul zent
Tamas a baluanba lakozo istennek / mihelo̗
n terdre eso̗m / azonnal el to̗ríed a baluāt
| monda az o̗rdo̗g had to̗ríem el a Templom
otes . hogi vezzenek el a te ellensegíd . felel
eh a zent Apostol / vai ne · so̗o̗g ezt parančo
lom / hogí sínkínek neh arthas | terdreíre es
uen azert / zent Tamas Sido níeluo̗n / ímad
<ah> vronk krístust · parančoluā az o̗rdo̗gn
ek : hogi el to̗rneie a baluant . so̗nno̗n ma
ga pokolba menne | sazonnal / mínt egi vy̋
híuz / mind el oluada a Nápnak baluanía
kít latuā a baluā ímado papok / nagi iaig
tassal kezdeek magokat síratnía / es a pispo
to̗rt vonuā altal vere zent Tamas Apos
to̗lt / sannep fegiuert ragada / hogi mīd a
kíralt / sa karrisiust / sa baluā papokat le
vagíak zent Tamasert / samazok el futan
ak . a Nepek kegíg nagi tizto̗sseguel / el teme
tek azo̗ zent testet / de annak vtan̄a / hozate
edissaba mi vronk kristus Iesusnak / tizto̗sseg
ere | kí eel / es orzagol o̗ro̗kẃl o̗ro̗ke / amen


{45}
Karačon estíre valo predíkacío
Zento̗lieto̗k meg / eh maí napon / ma
gatokat : es legieto̗k kezek / mert
holnapon meg lattiatok thẃ ko̗zo̗ttet
o̗k az istennek felseget | ez igeket Anía zenth
egihaz ez Ey̋elih veterniei zolosmaba ene
kle / meli igegben intih / mínd a kereztieno̗ket
ehre / hogi eh mai napon / mindo̗n bínto̗l meg
tiztulianak / a bizoni penitencíanak my̋atta
es a holnapi naphoz zeretettel es meltan ke
zẃlíenek · hogí a napnak meltosagos volta
ert / sazo̗ meg tíztulasokert · vrístennek zolga
lattiara / melto̗k legienek : es kellemeto̗so̗k | h
ogí ne legio̗n / valami bẃn o̗ benno̗k / ky̋h
az o̗ lo̗lko̗ket meg gíalazna vrōk Iesus elo̗th
mert íol lehet / fel ment menío̗rzagba / de ma
ga meg nezih mint · zent leo papa mongía
mínemẃ kezulettel kezitik ahiuo̗k · lo̗lko̗ket
az o̗ zẃletesenek Iduo̗ssego̗s napiahoz / es ahm
ikeppen lattía kínek kínek mind lo̗lket / íoh elkẃ
lčo̗kuel meg eko̗súluen / azonkepen oztía / az
o̗ ergalmassaganak malaztíat · ha kegigh
valakit bino̗gben lel ko̗zzẃlo̗k / azt kezdi mo
ndaní a zent Angialoknak / vagíatok ki / ezh
[...]lagbol / ez azzú fat · svesseto̗k a kẃlso̗ setet
segre / holot sirnak o̗ro̗ke / es a nagi kenban
čikorgattiak az o̗ fogokat / ezo̗kert mondat
anak / az el kezdo̗t igek · zento̗ltesseto̗k meg
ma : es legieto̗k kezo̗k / lo̗lko̗to̗gbe holnapra
Meli ígek melle ketto̗ro̗l lezo̗n tan
nsagonk elo̗zer ahrol míkepen kel


{46}
magonkat / a holnapí naphoz kezíte <wl>nó̗k
es magonkat / meg zento̗lno̗nk ? kih melle
tunnonk kelh / hogí harom fele hozzank io̗
ueti vagíon vronk Iesusnak | kikro̗l Anía
zent egihaz holnapon emleko̗zik Elso̗ az
o̗ testi zẃletese / mikepen čudakepen a zep
lo̗telen zẃz Mariatol zizen ziletek / ez ve
lagra / meliet a holnapi napon peldaz / mi
neko̗nk Anía zent Egihaz | ez o̗ zentsego̗s zi
leteseho̗z kezẃlno̗nk kelh / a bino̗kto̗l valo
meg tiztulassal · mert lduo̗zitenk / ah mi te
rmezeto̗nket fel veue : kel a mi testo̗nketh
tizto̗leto̗s kepen tartanonk / tiztasagban / es
lo̗lko̗nket · bino̗kto̗l valo zabadsagba / miẻ
hogi · az isteni felseg · bino̗k ala veto̗t testdb
nem lakozhatik / a zent Irasnak mondasa
zerent | ehre mongia zent dauid kírali / a Sol
tar ko̗niuben · te kegig vram / a zent embo̗r
ben / az az / tiztaban lakozol Masod zilete
se · kiro̗l holnapon emleko̗zik . vronk Iesusn
ak. Anía zent egihaz / az embo̗ri lo̗lko̗gbē va
lo zẃletese . malaztíanak my̋atta / kít o̗nnó̗
maga igere / a zent Euāgeliomba | mint ze
nt Ianos iria / tizen negied rezeben . ha val
aki engo̗met zeret / meg tartia az en para
nčolatimat / saz en Atíam es / zereti o̗tet / es
hozzaia io̗uo̗nk / snala meg maradonk . ez
No̗mo̗s zileteseho̗z vronknak kel kezwlno̗nk / es
magonkat meg zento̗lno̗nk · zent To̗re ·
delmesseguel / az az / ziuo̗nk zerent valo / ba
nattal / hogí o̗ zent felsegenek ellene ve<ge.>


{47}
tko̗zto̗nk / es ígaz gíonassal : sbízoní eleg tet
ellel | mert ha / a hazat meg so̗po̗río̗k / a ho
lnapí napnak tizto̗ssegere / es zenníes vnge
ínket meg mosatiok / smég nemelíek / testo̗
ketis mah / meg fo̗ro̗ztik / nagiual ínkab a
bíno̗knek zenniet / leh kel magonkrol tiztí
tanonk Harmadík ziletese vronk Iesus
nak / az oltarí zentseegben valo : ielo̗n volt
ah | kínek vetele my̋at hozzank io̗ / es bēnō̗k
lakozik · mínt ameh o̗nno̗n maga igereh
monduā : a kí / en testo̗met ezí · es vero̗meth
izia : en bennem lakozik / es en o̗ benne / eho̗z
kezẃlno̗nk kelh / es meg zento̗lno̗nk mago
nkat / nem čak a bíno̗kto̗l · meg tiztulasnak
my̋atta · de mindo̗n tuníasagnak / es egíeb
ez velagi zorgalmatossagnak / el tauozta
tasa my̋at · kik az Aitatossagnak lo̗lket / be
nno̗nk meg banthatnaiak / es isteni elme
lko̗deso̗gben valō foglalatossaggal : saz o̗ sok
io tetero̗l valo hala adassal / smagonknak / f
o̗ldig valo meg alazasaual mert az vriste
n o̗nno̗n maga mongia / a zent Irasbol / h
ogí a meg alazot zíuet / es to̗redelmest nē
vtalia o̗ zent felsege · bodog azert · ki o̗nnō̗
magat / az edo̗s vronknak / é haromfele zi
leteseho̗z / y̋gí zerzi magat / mert ez meltā
zolgalía a zent napot Masodík · es uto
lso tanusagonk az ístení felsegnek
meg mutatasarol / az az míkepen ielo̗nte
meg a hatalmas ioh isten / az o̗ felsego̗s vol
tat : holnapí napon / ez velagnak ? mert am
az el kezdo̗t igegben / ugi mondatek / holn


{48}
apon meg lattiatok / az Istennek felseget · thẃ
benneto̗k / ugi felelnek zent doktorok ehre / h
ogi vronk kristus / az elo̗ Atia istennek fy̋a / ez
velagra zilettetuen a zeplo̗telen zẃzto̗l / hol
napi napon : nagi sok čudakal meg mutata
azo felsego̗s voltat čeo̗zer ehben : hogi a zẃz
zilé | masodzer hogi a zẃlesben / kent nem ze
nuede / harmadzer hogi a zẃz Anía / o̗tet zẃz
ei teieuel tarta / es hogi isten leuen . Sira / es
Iazolba heliho̗ztetek | az oktalan allatok / o̗tet
meg esmeruen ímadak terdo̗kre esuen / es m
eg melegituen | az Ey̋elt napali velagossagra
valtoztuan / snagi sok to̗b čodakat teuen : ki
gbo̗l azo̗ bizoní istení felsego̗s hatalmassaga
mutattatik minek okaert harom tizto̗sseguel
zolgaltatik / ez mai vigilie Elo̗zer / merth
a veterniei dičireto̗n kezdetek el / ez mai vi
gilie | Egieb innepo̗k : večerníen kezdetnek eI
de eh maih / ez ey̋eI . oka imez . mert vronk Ies
usnak / ez velagra ziletese : dičireto̗n kezdetek
el / mind a zent Angialoktol : smind ez fo̗ldi em
bo̗ro̗kto̗l / mert mikepen zent Lukac iria / a ze
nt Euāgeliōnak masodik rezeben · mihelío̗n v
ronk Iesus zẃletek / az Angialoknak Serego̗k / o
ttan dičo̗sego̗t eneklenek / meeg eh fo̗ldo̗nis
az vristennek | kit latuā a zent paztorok / es B
ethlehemben menuen / imadak ot a zíleto̗t
giermo̗k Iesust / es teruen az o̗ barmokhoz
dičirek az edo̗s wristent / es magaztalak m
indo̗no̗gben Masodzer . mert a holnapi
zent Innepo̗t / kapaban o̗lto̗zue · ego̗ zo̗u
etneko̗knel / hirdetik mah · a zerzeto̗so̗knek


{49}
egíhazogban / a holnapnak / o̗ zent Innepeth
hogí vronk Iesus / ez velagra ziletek | harom
ỏzagoknak / es Nielueknek kẃlo̗mbsegen . Rom
aiaknak / a Sidoknak / es Go̗ro̗go̗knek / hogi ki
kímínd / meg erče iduo̗zitenknek meltosagat :
es míndo̗n níelu vallast tegio̗n o̗ rola / hogy̋
immaran ẃl / Atia istēnek dičo̗segeben / mike
pen ezt iria zent Pal / a Go̗ro̗go̗knek y̋rt le
ueleben Harmadzer eh mai vigilie / tizto̗
ltetik : mert mikoron a príma ko̗zo̗t a Gier
mo̗k Iesusnak zileteset hirdetik / es ez igere Iu
tnak a kristus ístennek fy̋a Iudanak Bethle
hemeben zilettetik / azonnal a zerzeto̗so̗kh
terdo̗kre esuen / ímagiak vronk Iesust / ez ok
aert . hogí o̗tet tízto̗luen : halakat agianak
neki . es meg fizesse'nek valamit / az o̗ io̗tetebē
mert o̗ zent felsege / ez mai napon / mind fo̗ldi
gh alaza magat ero̗tto̗nk / meg latogatuan
minket / a mi termezeto̗ngben | azert az Igassa
ghes / ezt mutattia : hogi az o̗ / minket meg lat
ogatasaert / halakat agionk / es terdo̗nkreh
esue tizto̗lio̗k mert mikepen / az o̗ hozzank va
lo zeretetit · ioban meg nem fizethetio̗k / han
emha / ismeeg vizont zerettío̗k o̗tet / sem hal
alarol íoban / eleget nem teheto̗nk / hanem
ha mí es / ero̗tte magonkat meg o̗letno̗ío̗k
| ezo̗nkepen soha ioban / eleg halat o̗ zent fel
segenek · magat ero̗tto̗nk : ennere meg Alaz
asaert / nem adhatonk / mínt ha mí es · o̗ ero̗
tte mind fo̗ldik Alaziok magonkat / ha azẻt
akaríok hogí o̗ neki vronknak / kedueben le
gio̗nk / zento̗lio̗k meg ma magonkat / es hol
napon meg kostolhatíok az o̗ malaztiat · Am̄


{50}
vronk zíletesero̗l valo tanusagh
Ah mi edes vronk Iesusnak zileteseh
test zerent : Adamnak tero̗mtese ut
an lo̗n / o̗t ezo̗r eztendo̗ beh teluen / es
egi hean keet zaz : mint zent Eusebius iria
az o̗ kroníkaiaban / az oktauianos čazar ide
ieben | kinek birodalma alat / eh telies velag
oli nagi bekeseggel o̗rẃl uala / hogi mindo̗n
fo̗ldet bekesego̗so̗n by̋r uala . čak egiedẃl / ez
th kegig akara edo̗s iduo̗zitenk / hogi ē vela
gra zileteset az ido̗nek bekesege meg vela
gositanaía / kí Isten ko̗zo̗t | Angialok ko̗zo̗t / es
| embo̗ro̗k ko̗zo̗t / bekesego̗t : io̗h vala zero̗zní
az Augustus čazar azert / kih mínd ez velag
ot / a Romay̋aknak birodalma ala haitotta vala
akaruan meg tunnía : hani varosok : faluk · s
tartomaniok : varak / varos Leh faluk / es em
bo̗ro̗k <ez> volnanak ez velagon . Birodalma
nak Negiuen ketto̗d eztendo̗iebe / parančola
mindo̗n orzagokra / a tizt tartoknak . hogi ez
o̗ket regestomba venneiek / y̋gi eh kepen / hog
kiki mind oda menne / a hol tamadot vala | segy̋
tiz penzo̗s garast aduan adoban / a čazar
nak engo̗delmessego̗t fogadna : es hiusego̗t
a Romaiaknak | eh kegig mondatik uala / fo
gadasnak / uagi uallas tetelnek / mert kiki
mind o̗nno̗n zaiaual mongia uala azokat
mondatik vala kegig / ez | irasnak es : mert
mindo̗no̗knek neuo̗k / meg irattatik vala
eh fele Regestom tetel / mentẃl elo̗zer / az
Girínustol · Siria orzagnak tizt tartoiatol
kezdetek kiben tartatik a Sido orzagis . kinek okah
imez / mert eh telies fo̗ldnek / hol embo̗ro̗k la ·


{51}
koznak / a Sido orzag · zínte ko̗zepi / sazert ak
arak a tizt tartok / hogí o̗t kezdessek el / hogy̋
onnan hamar[.]b / el hirho̗dneíek · é velag zer
te | zent Iosef kegig / my̋ert Bethlehembo̗l tah
madot vala / azzonionk Mariaual · o̗ es fel ke
leh es Bethleemben índula / my̋ert hogi / dau
id kiralnak maguabol zarmazot vala : el
viue kegig vele / az o̗ neki iegzo̗t zeplo̗telē
zẃzet | mert el ko̗zelíto̗t uala a zilesnek id
eie / sez nagí kenčo̗t / kit a y̋o Isten o̗ reiaíah
bízot vala / nem akara valakínek hadny̋a
Smikoron immar Betlehemho̗z / nem mezze
volnanak · lata lelo̗gben : a Bodog zẃz Mar
ia / hogi tahat · ah nepnek a fele / kih betleem
be vala / igen o̗rẃl / sfele igen ohaít · míkorō
ennek okarol gondolkodneiek . nekí íelo̗nuē
vrnak Angíala monda : a Neepnek fele / kí íg
en o̗rẃl a pogan nemzeto̗t peldazía / kíh Abr
ahamnak maguaba / o̗ro̗k aldomast volna
weendo̗ · a nep kí Sy̋r / a Sidokat peldazia / kik
et vristen az o vaksagokert / nagiob rezreh
meg veto̗t | sazon ko̗zben / beeh erenek a varo
sba : saz vendego̗knek soksagokert · zallast nē
lelenek · de menenek egi ko̗z helire / vagi y̋n
helíre meli · ket haz : ko̗zo̗t vala · es fo̗del alat
houa a polgarok ihres napon giulnek vala / ki
Istallonak es neueztetík / mert iazol is / vala ot /
houa a vídekiek / míkorón a vasara mennek
vala bethleemben / ko̗tik uala / az o̗ barmokat
oda uiue azert / a No̗mo̗s zent Iosef : az Isten
nek · Anniat / o melʼsego̗s Alazatossag / o čuda
latos / isteni / itelet / ne aličʼad azt / hogí ez tōrte
enedbo̗l lo̗n / de bízoni isteni zerzesbo̗l : hogy̋


{52}
zallast Betleemben : ne lelnenek mert ah benne
lakozok / gonozok valanak / snem lo̗nek mel
tok ehre / hogi latnaiak / az elo̗ Isten fy̋anak
zileteset | seh felinek elo̗tte · est hainalba / el
kezde oluadnia a bodog zẃz Marianak zi
ue / es indulatokat teuen / az o meheben / vr
onk Iesus : kibo̗l čudalatos edo̗ssego̗ket ero̗z
uen / a zeplo̗telen zẃz / meg erte · hogi el io̗t
volna a zẃlesnek oraia | so̗ttan imačagra adu
an magat / es isteni elmelko̗deso̗kre / el feno̗
so̗do̗k mindo̗n tagiaban : saz elso̗ rendbeli
kar Angialok / nagi Sereggel · o̗t tero̗muē
es ímaduā azzonionkat · kezdek mondania
o mindo̗n egek / es ko̗do̗g · agiatok eso̗ / es ha
rmat kepen az igazat / nilʼiek meg a fo̗ld
es zilie az iduo̗zito̗t / sto̗b dičireto̗ket mon
duan / vigaztaliak uala / a no̗mo̗s zizet | eh
feli elo̗t / a ko̗zep rend beli Angialok es / az
o̗ Serego̗kel leh zaluan : Iduo̗zlek azzon-
ionkat / es mondanak Io̗y̋o̗n ki / a vo̗h lege
ny̋ / az o̗ Agias hazabol / hogi iduo̗zíče : az o̗
Nepet / es alduan sok kepen · az edo̗s Iesusth
sazo zent Anníat / fel fele allanak / es a ko̗
zhelt / igen el feno̗sitek . Sel io̗uen / az é fe
lí kor / smind eh fo̗ldo̗n nappali velagoss-
ag leuen / es a fo̗lso̗ kar beli Angialok is le
zaluan Menio̗rzagbol / sa nema binben
elo̗k akoron / ez velagbol hertelen halal-
lal ki muluan | ez velagra ziletek az edo̗s
vronk Iesus : kičin giermo̗ksegben . Símadu-
uan azzonionk o̗tet / mind az zent Angia
lokal egieto̗mbe / nagi halakat monda tel
íes embo̗ri nemzet kepeben / edo̗s vronknak


{53}
Sennek utanna / ruhakba / es poztoban tak
aruan / a iazolbeli zenara helího̗ztete o̗
tet | Meli zenat / annak utanna : zent elon
ah azzoni · Romaba hoza / hol nagi tizto̗ss
egben / es Ero̗klie kepen tartatik | Meli vro
nk Iesusnak ziletese melle test zerēt / e velaga
harom rendbelí tanusagōk lezo̗n
Elso̗ a čudalatos vy̋hsagrol : meliet to̗n az
edo̗s isten ez mai napon . Masodik a meg ha
mossithatatlan bizonsagrol | harmadik / a
meg gondolhatatlan haznalatossagrol . m
elí ko̗uetko̗zek vronk Iesusnak ziletesebo̗l | az
EIso̗ melle : tunnonk kel / hogi čudalatos ví
sag lo̗n : ez / hogí az ísten embo̗rre lo̗n / mert ah
mikepen zent Bernald mongía / az o̗ro̗ke valo ·
es az wy̋ / čudakepen o̗zue egíeso̗denek : tunnia
mit · az ístenseg / saz Embo̗rseeg | hogi kegiglen az Is
tennek igey̋e / meg maraduan az o̗ termezeti
ben : embo̗rre lo̗n : meg mutathatik ez valah
míkepen peldaualís · Im azt latiok hogi / az ige
th / kí embo̗rnek lo̗lkebe el reiteto̗t / sem latha
ttíok / sem halhatiok / sem illethetio̗k / de ha m
eg írattatik bo̗tẃkel / iol lehet / az o̗ allatíaba
nem valtozot el / de maga el oluastathatik / es m
eg lattathatik / es egiebekto̗l meg halgattat
hatik | skezeiuelis meg íllettetheti embo̗r : so̗g
ah bo̗thẃknek · formaiok zerent / elis vakar
hattia es to̗ro̗lheti embo̗r | ezo̗nkepen az istē
nek igeieh / az az / fy̋a : kih o̗ro̗ke · az isteni elm
eben zilettetek . valtozhatatlanul maraduā
kih lo̗lki es valtozhatatlan vala / az embo̗ri
testnek fel veteleben / lathato / es illetheto̗
lo̗n / so̗o̗g / nagi kenokat zenuedheto̗ Maso


{54}
d · kíh čodalatossa tezi / az edo̗s vronknak zilete
set ez velagra · hogi zẃzto̗l ziletek / az zẃz A
nianak / kennia nekúl / eh meg mutatek / eloz
er zent Isay̋as profeta / ko̗nuenek heted rezeb
en | kíh ugí monda Imeh azẃz fy̋at fogad 
es zẃl · masodzer / meg mutattatek / az Aaro
nnak vezzo̗ien / kí meg veragozek / es a zent
Ezekhielnek kapuian : ki beh teue marada
Harmad kih vronk Iesusnak zileteset / čudal
atossa tezi / hogi Beetleembe / ah kis varosban
es nem Ierusalemben / a no̗mo̗s feh varosbah
akara zilettetníe . de nem ok nekẃl / mert a
Bethleem keníernek hazanak magiarazta
tik | azert az eleuení keniernek / ot kelle zile
ttetní / ki az o̗tet meg euo̗ket / meltan · o̗ro̗k
eleuensegre vizí · mínd lo̗lko̗gben / smínd tes
to̗kben / ehre monda / a zent Euāgeliomban
en vagiok az eleueni keníer / kih Menío̗rza
gbol leh zallottam | valaki eh keníerbo̗l een
dik / o̗ro̗ke eel Masod kít vronk Iesus
zíletese melle / kel meg latnonk / az o̗
ziletesenek meg hamossulhatatlan : igaz v
olta / kinek my̋atta / o̗ zenth felsegenek / ez ve
lagra ziletese meg bizonittatik / mindo̗n te
ro̗mto̗t allatoktol | Elo̗zer az elteto̗ allat
oktol / es a ko̗uekto̗l / elezteb az eegto̗l / ky̋n
vronk ziletese napian | harom nap ielo̗nek
Nap kelet felo̗l / kik lassaban o̗zue menu
en / egi napot zerzenek / melio̗n ertetík val
a / hogi a zent haromsag / egí bizoni lsten<ó̗>
nek / esmereti · tamadot volna ez velagnak
Nap <k> Niugat felo̗l kegik . mikoron oktaui
anos čazar <ey̋el> . Romaban / az o̗ hazaban


{55}
vronk Iesus zíletese napían / ímatkozneiek · ah 
napnak kilenczed oraían | lata a feno̗s nap k
orníúl · egi Arani pereczo̗t · S ko̗zepo̗tte / egí zẃz
et / es karian / egí zep kis gíermo̗ko̗t · tahat hom
lokan / Araní bothẃkel / ezo̗k irattattanak megh
ez az elo̗ istennek oltara | sottan ímada / a čaz
ar eh giermo̗ko̗t es nagi Aldozatot tezo̗n vala o̗ neki
mert meg erte / hogi ez giermo̗k nagíob volna
o̗ nalanal / sot a helío̗n vagíon mast · a zenth
ferencz fy̋ainak kalastromok · ki Ara celinek / h
iuattatik · Ah Thẃz es · meg mutata / az vronk
Iesus zileteset / mert zent / Ieronimos doktornak
mondasa zerent / mind ez telies velagon / azo
kat kík termezet ellen valo binben / elnek vala
ez eczaka / a thẃz o̗le meg <o̗ket> az elteto̗ Eeg
is vallast to̗n · az edo̗s vronk ziletesero̗l · merth
am eh / Nap Kelet fele / uẏh čillag tero̗mtetek / o̗
raita ez eczaka · meli čillag a harom zent kí
raliokat / hoza a zileto̗t gíermo̗k Iesusnak es
meretíre · ah viznek elteto̗ allatiaes / megh
mutata a ziletesnek ígaz voltat / mert mík
epen harmad Innocencius papa mongía
a Tiberíso̗n altal Romaban : meli forras va
gion / vronk ziletese napian : a kẃt a vy̋zh h
elíeben / nagi ioh illatẃ / es ízẃ olay̋t folía / es
zarmaza magabol / olí nagi beuo̗n / hogy̋
a Tíberís vizeben folí vala | ah Fo̗ldis tanu
bizonsagot to̗n vronk Iesus ziletesero̗l : mēt
ez eczaka / mikoron o̗ zent felsege / ez velagra
ziletek | čudakepen el velagosodek / meli vela
gossag mikoron / a fo̗ldnek temerdo̗ksegeert
nem velagosithatna limbosba / a zent Atiaknak
mínt a zent damastenꝰ / Ianos doktor mōgia
nagi sok helio̗n / a fo̗ld meg nílek / es az o̗ has


{56}
adasín / a [...] lagossag / leh zalla / a zent Aty̋ak
ra / kit isteni ielo̗nedbo̗l / meg ertuen : halak
at adanak vristennek | Am eh meg mutat
ak touaba / az engadi hegio̗n valo zo̗lo̗kh
az edo̗s isten fy̋anak ziletese / mert eczaka
meg veragozanak / es gerezdo̗t tero̗mteh
nek / melʼíekbo̗l a Balsamomot zẃrik · Imez
is nagi legí rola / hogi ha a vizi mentath
kerezto̗lo̗ zent Ianos napra verradolan h
ainalba zedik / skeueben ko̗tik / vagí ko̗to̗le
gben | karačon napian ah meg azot five
th · ha az oltarra tezik / kin az elso̗ <o̗> miset Ga
ntaliak / a meg azot menta / meg zo̗ldúl
es meg eleueno̗dik | ezo̗nkepen a Ieriko
mezeien termo̗t Rosais | Megh bízonitak
az oktalan allatok es / vronk zileteset · me
rt am eh / mind az o̗ko̗r · kít Betleemben Ios
ef / el adní vy̋t uala / smind a zamar terdo̗
kre esue / ímadak vronk Iesust / a Iazolba | m
eg bizonítak ē ziletest az Angialok es . kik
a zent paztoroknak ielo̗nuen meg mond
ak / hogi embo̗ri nemzetnek megvaltoía zi
leto̗t volna | kit a paztorok meg ís erdo̗mlek <is> la
tny̋a | az o̗rdo̗kis tanusagot to̗n ehro̗l / m
ert am eh / a Romaiaknak reghi kornika
iogban uagion / hogí mikoron Oktauianos
čazar / birodalmanak harmincz o̗to̗d ezt
endo̗ieben / a kapítoliomba / az az / a Tana
čhazba / hol a Romaẏaknak isteno̗k / ko̗zz
zẃles vala baluaniok <meg ker> ment v
olna / meg kerde az ísteno̗kto̗l / az az / o̗rdo̗g-
o̗kto̗l / kik a baluaniogba / isten gianant I
mattattiak vala magokat / kíh birnaía o̗


{57}
vtanna [.]z velagot ? sfelelenek az o̗rdo̗go̗k m
onduan / egi Sido gierrno̗k / kih az elo̗ istento̗l
o̗ro̗kto̗l fogua zileto̗t / nem sok ido̗uel ennek
utanna ziletendo̗ ez velagra : tizta zwzto̗l
eh biria ez ko̗ssego̗t es ez velagot mert o̗ fo̗l
dnek / mennek kiralʼa Harmadík kít edo̗s
vronknak zíletese melle kelh meg tu-
nnonk a meg intezhetetlen haznalat / kih az
edo̗s Iesusnak ziletesebo̗l mineko̗nk adattatek
Elso̗ / az o̗rdo̗gnek meg gialazasa · mert ímmar
az Ag ellenseeg / nem hatalmazhatik el / míra
ítonk / mint annak elo̗tte · mint a meh / az wr
Isten meg íelo̗nte ezt / ugian let dologgal / ah
zent hugo neúu doktor̄ak | egí karačon estín
kih míkoron ímačagban volna / latah a Bodog
zẃz Mariat / hogí o̗lebe tartía / a giermo̗k Ie
sust . az o̗ zent fy̋at / sigen o̗rẃl tahat / az o̗ zi
letesen / saz o̗rdo̗go̗t zídalmazía / es bozzontía
ehro̗l / hogi az vronk Iesus my̋at / az o̗ hatalma el vezo̗t voln
Smonda o̗rdo̗g a fo̗ldbo̗l · Engo̗met az Egi
hazbol / a fratero̗knek Aitatossagok / az Ebello̗
hazbol a zent Irasnak oluasasa / a Cellagbol
az aginak ala ualo volta / a kapítulom he
liero̗l / a fratero̗knek bekesego̗k / rekezto̗t kih
<engo̗met> kibo̗l meg tetzik / hogí igen megh
gialaztatek a mi ellensego̗nk · vronk zilet
eseuel · Masodik hazon / a bočanatnak re
mensege / hogi a íoh ísten ímmar / a mi bíne
ínket / vronk Iesusnak giermo̗ksegeert / čak
kwnníen meg bočattia / kih meg mutatta
tek imilien peldabol | vala egí zegení gi
arlo azzoni allat / kí mikoron az o̗ bineit g
ondolnaia / a íoue ziueben : hogi az isten azo
kat / nekí soha meg nem bočatnaia | o̗ro̗mest


{58}
penitenciat keuan uala / rolok tartaní | ha
gondolía vala / az Iteleto̗t / meltonak itelih
vala magat pokolra | ha a paradíčomnak
zeep / es gío̗nío̗rwsego̗s voltarol / tugia va
la . hogí oda / egi fo̗rtelmes allat / sem me
het | ha az edo̗s vronknak kenníarol / eml
eko̗zik vala / halalatlannak mongía va
la magat azokrol . snagi kečėgnek ver
meben eso̗t vala | Sez maí napra iutuā
es nagí keserẃsego̗t ziuebe valuan / kez
de / az vronk giermo̗kseget gondolnía | ki
ben mah zílettetek / a zeplo̗telen Aníatol
| Sazes ezebe iuta / hogi a giermo̗ko̗k / kwn
níen meg engezteltethetnek · a giermo̗ke
let vronk Iesust / kezde kerníe / az o̗ Artatlan
kičinsegeert · hogi meg bočatnaía az o̗
bineit | sazonnal zozat lo̗n Menio̗rzag
bolh · hozzaia monduan · Meg bočattatta
nak ah te bineid | haznala touaba / az edo̗s
Iduo̗zitenk ziletese / a mi korsagínknak m
eg giogitasarais / mert a zent Bernaldnak
mondasa zerent · harom fele korsagba fe
kzik vala / eh telies embo̗ri Nemzet | merth
mindo̗n embo̗rnek ziletese / fo̗rtelmes vala
elete vizzafordult | halala vezo̗delmes / eh
velagra io̗ue iduo̗zitenk / saz o̗ ziletese a
mienket meg tíztí<.>ta / az o̗ elete / a my̋enk
et meg <tízta> tanita / az o̗ halala / a my̋en
ket meg to̗re : hogí a míh testo̗nk ne ma
radna a halalnak ko̗teleben | ennel to̗b
zamlalhatatlan iok / ko̗uetko̗zenek az edo̗s
Iesusnak eh velagra zíletesebo̗l | ky̋ert ald
ot legio̗n az vristen / mind o̗ro̗ke / Amen


{59}
ezo̗n · karačon napían vagíon ah
zenth Anastasía Azzonnak ínnepe
Ah zent Anastasía : zẃz Azzoní allath
Romai vrnak / a No̗mo̗s pretexatusn
ak / leanía vala | kih iol lehet pogan vala / de m
aga azo̗ Annía a Fausta / ioh kereztíen valah
kit a kereztíen hídben / a bodog zent Grisog
on Martir / tanita meg | meli zent Anastasia
dioklecianos čazar ídeíeben ozton / zenuede vr
onk krístusnak híteert Martíromsagot | è No̗m
o̗s zẃz mikoron / embo̗r korban íutot volna / az
o̗ Attia hazasíta o̗tet / ah Romai publíus pog
an vrnak / de maga eh zent zẃz níaualiaí
at tettetuen / míndonkoron meg zenuetteti
vala magat / a publíusnak tarsasagatol | seǵ
kereztien leannial / čak a To̗mlo̗czo̗ket zerteh
zerent iaria / vala / sa fogol kereztíeno̗knek
kik az vronk krístusnak neueert / fogua tar
tatnak vala / labokat / es feio̗ket meg mosuā
míndo̗n zẃksego̗ket nagí beusegel / meg zol
galtattia vala tígen meg aíandokozuā a To̗
mlo̗cz o̗rizo̗ket / hogí meg engegíek ezo̗ket o̗
neki tenníe · hogí kegíglen az o̗ pogan vra / se
giebekes neh tunnaíak / parazt ruhaba o̗lto̗
zik vala · a koron / mikoron ezo̗ket tezi valah
| kít valami modon / meg ertuen az o̗ vra / na
gi ero̗sh o̗rizet ala rekezte / ugi Annera ho
gí meg / čak az etelt sitalt / sem agiak valah
neki ah minire zẃkseeg vala | meli zent ziz
nagi keserues / es siralmas leueleket íra / a
zent Grisogonnak | o̗ kegíg ismeeg / vígazta
lo leueleket kẃld uala neki | ezo̗nko̗zbe vra
meg hala / s e zent Anastasía a To̗mlo̗czbo̗l
ki zabadittatek / ē zent zwznek harom zolg-


{60}
alo zwz leani / es o̗čei valanak / kiket a varo
snak feiedelme nagi edo̗so̗n tart<ia> es tizto̗l<i>
vala / de míkoron neki / nem engettenek voln
ah · sem kegíg az isteno̗knek nem aldozta
nak volna / míert kereztieno̗k vala / kíh v
itetuen o̗ket / a niak vago helíre / smeg o̗le
te o̗ket / sazo testo̗ket zent Anastasía dra
ga kenettel / meg kenuen : el temete <o̗ket> En
nek utanna / a čazarnak engedetibo̗l / meg
fogattata é zent Anastasia zẃzetes / hogi ha
aldozatot tetethetne vele / a Romaẏaknak Is
tenenek / hazasul venneíe o̗tet / meli zent z
ẃzet mikoron / agias hazaba uítetuen / me
gh o̗lelt volna · azonnal meg vakula smik
oron / a baluani Isteno̗knek ko̗nío̗rgene zo̗
meíert / felelenek monduā : mind níaían h<.>
aragonkba uagi · hogí a zent Anastasiath
meg zomorítad | smikoron a baluan Tem
plombol / houa magat vitette uala <magat>
hazahoz terne / azon uton meg hala / az o̗
zolgainak kezo̗gben · kik o̗tet vizik ualah
e zent Anastasia kegig / el zabadula / de <a> m
as feiedelo̗m / mikoron valaztatot volna / es
iol tunnaía / hogí sok o̗ro̗ksege volna / meg<.>
tartoztata o̗tet / smonda nekí : ha azt aka
rod / hogi zabadon maradhas / az kereztiē
seegben ad neko̗m / ah te o̗ro̗ksegidet / soztō
igaz kereztien leezh mert a kristos azt p
arančolta / smikoron a zent Anastasiah
mondotta volna / nem ah kazdagoknak
de a zegenio̗knek mondotta vronk ozta
ani · nagi kemení to̗mlo̗czbe rekeztete
hogi ot ehel halna meg / de a zent Teodo
ra azzoni / kih immar vronk Iesusert / M


{61}
artiromsagot zenuedo̗t vala / ket egez
holnapeeg tartah<et> menniei kenierekel
Smeg ertuen a Romanak feíedelme / hoǵ
eelne / meeg . ket zaz zẃz kereztíeno̗kkel
a palmaría neuú zigedben . vitete / houa
sok kereztíeno̗k vettettenek uala / zankíue
Sonnan ísmegent Romaba vízza hozat
tata / a zent Anastasíat / segi nagí karohoz
ko̗to̗ztetuen meg egettete · a to̗bbit kegíg
kílo̗mb kílo̗mb kenokal o̗lettete meg / az ed
o̗s vronknak neueert / sa zent Anastasía
testet meg tartuā / az vristen a Thẃzbē
vronknak ziletese utan / ket zaz / sNíolczuan e
ztendo̗ben víue az o̗ lo̗lket / az o̗ro̗k Bodogsa
gban / kit agion neko̗nkís / az edo̗s ísten · Amē
Zent lstuan elso̗ Mảtỉrol valo p̄dīᵒ
Míkoron zent Istuan telʼíes volnah
zent lelo̗kel : menio̗rzagra tekíntu
en / lata az istensegnek dičo̗seget / ez
Igeket zent lukač Euāgelísta íría / az Apostolo
knak čeleko̗deso̗kro̗l zerzo̗t ko̗nuenek / hetedi
kh rezeben | meli igegben ielo̗ntetik / hogi abo
dog zent Istuan protomartirnak / mikoron
a ken zenuedesnek kegíbe volna / meg mut
ata / az o̗ Istensegenek dičo̗seget : egiebek ko̗z
o̗t | imez ket okaert · Elo̗zer hogi az o̗ istense
genek híti / meg ero̗ssítessek / nagiob gialaz
atokra a Sídoknak / mert čak ísteni hatal
ombol lehete ez / hogi zent Istuan lo̗lkenek
ilíen nagi foglalatossagaba / fel emelteth
neiek az isten dičo̗segenek latasara / es vrōk
Iesusnak a meg díčo̗últ testdben / mínt ezt
az elo̗s elmeíú Skotus mongia / Masodzer ·


{62}
meg mutata zent Istuan elso̗ Martirnak
az vrísten az o̗ dičo̗seget · zenuedesenek ide
íen / hogí o̗tet meg batoritanaia / hogi vrōk
Iesusnak neueert / o̗ro̗meto̗so̗n : es alhatato
son zenuedneie a kent | kibo̗lis lo̗n / hogi ez
latas utan / istení edo̗sseguel meg teluen
nagí keez vala a halalra . sedo̗so̗k valanak
neki a ko̗uek : kikkel ko̗uezik vala | kiben ta
nusag adatik neko̗nkes . hogí mi es ígieko̗z
ío̗nk / a hitnek aítatossagara . sezert e nía
valʼías velagnak haborusagít / es níaualʼia
it / mẏg az vrísten akaria / nagi bekeseggel
el / zenuegio̗k meg ertuen hogi ha / vronk
kristusert / vagi az ígassagert / akaronk ze
nuedni / meg níttatik mineko̗nk es / a Mení
orzag / es meg mutattatik az ístení dičo̗seg
kiro̗l mondatanak az igeek / míkoron zent
Istuan telíes volna / zent lelo̗kel telies menío̗rza
gra tekíntuen · lata / az Istennek díčo̗segeth
Melí ígek melle ketto̗ro̗l lezo̗n tan
usagonk · elso̗ / a zent Istuannak na
gi zenčegero̗l . Masodik az o̗ eletero̗l | az El
so̗ melle tunnonk kelh · hogi meg mutatik
ez Bodog / elso̗ martirnak nagiob zenčege / a
to̗b tanítuaníoknak fo̗lo̗tte . a keduesse teu
o̗h Aiandekogbol | kikkel vrísten o̗tet a to̗bi
ko̗zo̗t / nagioban aiandekoza . Elso̗ aiandok
az isteni díčo̗segnek ielo̗s kepen valo lata
sa mert o̗ a halalnak kesalkodasaba leuen
harmat lata mikepen zent Lukač iry̋a
a Meníorzagot nítua · az Istennek dičo̗seg
et . es vronk Iesust / allaní az Atía istennek
leg iob dičo̗segeben · meli latas / mikepē ma


{63}
giarazo íras mongía / fo̗lẃl mulʼía / a profeta
knak / segíebeknek latasokatis / mert az o̗ lata 
saban / nagiob vala a velagossagnak erey̋eh
az igassagnak / magassab meltosagais ielo̗nt
etik / az o̗ latasaban az egíebekenel | mikepen
hogí nagiob / az ísteni ielo̗neto̗ket / vígíazua
latni / honnē mínt aluua / mínt zent Tamas
doktor mongía | ezo̗nkepen nagíob ístení vel
agossagnak iegie / mikorō a Lelo̗k / kenzenuede
snek ideíen lattía az ístení ielo̗neto̗ket / hoǵ
nem mínt a Lelo̗k / kíh ílíen foglalatossagba
nínčen / sugi lat ualamí íelo̗neto̗ket / a zent
istuan latasa ilíen uala / azert meltan elh
halagia a to̗b zento̗knek latasokat · Masod
Aiandok a zeretetnek nagi volta / mert mí
nd az vristenho̗z / smínd fele barattiahoz / igē
nagi zeretet uala o̗ benne / meg mutattat
ek o̗ benne / az istenho̗z ualo nagí zeretet / eh
ben / hogi az o̗ eletet / míndo̗n egíeb Martirok
nak elo̗tte ada / vronk krístusert / halalrah
| ezt íelo̗nte vronk a zent Euāgeliomban · ho
gi akoron nagi : istenho̗z a zeretet / eh vela
gon · mikoron ez eleto̗t embo̗r / o̗ ero̗tte meg
vtalʼia / Fele barattiahoz es / nagí uala . mert
a me / az o̗ ellensegy̋ert kík o̗tet meg o̗lek / im
atko̗zek / es kere az vristent / hogi ne tulaído
nítanaía ezt binnek o̗ nekio̗k Harmad Aí
andok a tekelleto̗s zenčeeg / mert telíes vala
zent lelo̗kel · mikepen zent Lukač iría · kih
nek hatalmaual / nagí íegío̗ket / es čodakat
tezo̗n vala · smí ennel nagiob / egi ímačaga
ual erdo̗mle / a kereztíeno̗knek nagí habor
gatoíat / a zent palt · meg teritení / az wrist


{64}
enho̗z / mert ugi mond zent Agoston dokt
tor / hogi ha zent istuan : palert nem Ima
tkozot volna / Anía zent egihaz / eh no̗mo̗s
fy̋ut / zent palt / nem zẃlte volna | ki enn
eh haznot ton a kereztíensegbeh / eh keth
Tanítuaniba íduo̗ssego̗nknek / ket Iegie m
utatek meg / hogí a ki y̋o / ko̗uesse zent Ist
uan prothomartirba / a zeretedben ve
gig meg maradast / a kih kegíg gonoz
ko̗uesse zent palban a meg teresnek p
eldaiat / meg mutattatek azert ezo̗gb
en : a zent Istuan elso mảtỉnak zenčege
Masodík tanusagonk melle / tun
nonk kel / hogi é zent lstuan<t> a het vduar
birak auagi dolgosok kozzẃl / kiket a ze
nt Apostolok / az o̗zuegí Azzoní allatoknak
zolgalatiara valaztottanak vala sfel papokka
tettenek vala egik uala | mert ameh míkorō
a kereztíeno̗knek zamok / neueko̗dneiek
azok / kik a pogansagbol / vronknak hítire
tertenek uala / zugodni kezdenek / a Sido
k / ellen . kik meg kero̗zto̗lko̗ttenek vala | m
iert hogi az o̗ ozuegio̗ket / meg vtalnai
ak az naponkeet valo zolgaladba / kith
meg haluan a zent Apostolok / o̗zue giw
tek<nek> a nepnek soksagat / es mondanak ne
kik / nem illik hogi mí el hagiuan / a pred
ikallast . az etelre / sítalra / es ruhazattokra
viselio̗nk gondot / de valazíatok thẃ ko̗z
zv́leto̗k / het io hirẃ firfiakat / kik viseli
enek gondot ehro̗l / mí kegig predikallōk
kiknek kellemeto̗s leuen ez / meg valazta
kh . a het Embo̗rt / kik ko̗zzẃl egik / es feh / eh


{65}
zent Istuan vala / Masik a Filep / ki annak u
tanna Asíanak · Tracía newú tartomaniab
an / pispo̗k lo̗n | harmadiknak neue / prokorus
ki annak utāna / Bítiniaban pispo̗k lo̗n | Ne
giedik uala Nikanor | Oto̗dik parmenas <es>
hatodik a Tímon / hetedik ah Miklos / kih an
nak utanna / el teruen a bizonsagnak / vtar
ol · nagi Eretnek lo̗n / smíkoron ezo̗ket / a ze
nt Apostoloknak eleío̗gben vittettek uolna
reíaíok uetek kezo̗ket / es míndíniket / fel pap
pa teuek / smeg hagiak nekík / hogi híuo̗n
meg zolgaltatnaíak / míndo̗no̗knek / az o̗h
zwksego̗ket / ez Istuan kegíg / telʼies leuen z
ent lelo̗kel / es lo̗lki alhatatossaggal · nagi čo
dakat tezo̗n uala / es iegío̗ket a Neep ko̗zo̗t
Sigen iríluen ezt a Sidok / harom kepen / ke
zdeek meg kisírtení : hogi o̗tet meg gio̗zhet
neiek | Elo̗zer veteko̗dessel · Masodzer tanuk
nak ellene valo fogassal · harmadzer keen
tetellel / de míndíník vy̋askodasaba / es had
aban gio̗zo̗delo̗m adatek neki / Menio̗rza
gbol | az elso̗ hadban adatek / zent lelo̗k / ki
az edo̗so̗n zolasnak malaztíat / zolgalta
ta neki / a Masodig<ban> hadaban / Angia
li orcza / kih a hamos tanukat / meg gíal
aza / a harmadígban adattatek neki / az
Isten dičo̗segenek / es vronk kristusnak lat
asa | az elso̗ hadarol zol / zent Lukač mo
nduan · veteko̗duen sok fele tanult Sid
ok o̗ vele / nem alhatnak vala ellene / a
Bo̗lčesegnek / es a zent lelo̗knek / ki zol va
la o̗ belo̗le | kít latuan : hamos tanukat
zerzenek allatomba o̗ reia | eh lo̗n a ma
sodik hada / de tekintuen oreíaia : latak h


{66}
ogi az o̗ orczaía / el feno̗so̗dek mínt Angíal
nak / mert am míkoron o̗tet / a hamos tanu
k / vadoltak uolna a karomlasoknak bíne
ben / monda a pispo̗k o̗ neki / eh kepen van
nak e azok / a melʼieket hozzad mon̄nak ? ezo̗k
Monda zent Istuan / en az ísten ellen soha
karomlast nem zoltam | mert o̗ zent fels
ege : a ki mi Atiainkal zolt / dičo̗segnek bizoní
Istene | zent moisest sem karomlottam / me
rt / o̗ az vristēnek barattia vala / es zolt o̗u
ele . kinek my̋atta / sok čodakat ís to̗n Egipto
mba / so̗ vele zabadittata ki / a mi Atíainka
th . Faraonak kezebo̗l / hatalmas kezzel | Ah
to̗ruen ellen sem . mert az vristento̗l adat
tatek Moisesnek altala / a <Moisesnek> Tem
plom ellen / sem zoltam . simmit . mert az vr
istennek parančolattiabol zero̗ztetek . saz zo̗
uetsegnek zekrení es benne tartatik / a y̋o
isten kegig / ey̋el nappal tizto̗ltetik o̗ benne
kít haluan azo̗ irigi / zíuo̗gben / igen habo
rognak uala / es foggal čikorgatnak uala
ellene / oli mínt immar lo̗lko̗kel ko̗uezne
iek o̗tet · kiket eh zent Embo̗r | harom mo
don igieko̗zek meg feddeníe / elo̗zer · piron
gatassal / zo̗mo̗gbe vetuen / az o̗ ziuo̗knek
kemenseget / es a zent profetaknak meg
o̗leso̗ket az o̗ Attioktol / Masodzer felelo̗m
mel / monduā Im latom az wr Iesust / alla
nia istennek iobian . kit haluā a Sidok
nagi fel zoual kaialtuan / beh dugak fẃ
lo̗ket / oli mint e nagi karomlast ingíen s
em halhatnaiak | sreia hertelenko̗duen kih
tazigalak a Tanačhazbol / es a varosbol ky̋h
ẃzek · saz hamos tanuk / kezdeek o̗tet ero̗ssen


{67}
ko̗uezníe / de hogi iobākẃnníebek lehetnenek · leh ve
tek ruhaiokat az Ify̋u Saulnak labai elo̗th
hogí o̗rizneie azokat / kih / akarattiaual mínd
azoknak kezeíuel eh zent Istuant ko̗uezi va
la · Harmadzer meg fedde / eh no̗mo̗s zent E
mbo̗r o̗ket zeretettel / míkoron mínd maga
ert / smind o̗ ero̗tto̗k ímatkozek | magaert / ho
gi sokara az o̗ kennía / ne haladna · saz o̗ elle
nsegy̋ert / hogi o̗ nekik / ez bolondsagot binn
ek ne tulaidonítanaia · monduā : vram Iesus
ved el az en lo̗lko̗met / es bočasd meg ezt / o̗n
ekik mert nem tugiak / my̋t teznek | sennek
utanna / az vristennek Aianluan o̗ lo̗lketh
el aluuek · wrban · kínek testet · Iduo̗zitenk
nek · titkon ualo tanítuani / Gamaliel / sah
Nikodemos / el temetek / nagi Sirassal . Gam
alielnek temeto̗ helien / my̋ vronk kristusn
ak tizto̗ssegere / kí eel / es orzagol / o̗ro̗ke Amē
Zent Ianos Euāgelístarol valo p̄d
Ez a Tanituan / kit zeret vala urōk
Iesus | ez igeket zent Íanos Euāgelista
íría / ah zent Euāgeliomnak vtolsoh
rezeben · mely̋ igegben | ketto̗ ielo̗ntetík / kih
igen zẃkseeg míndo̗no̗nknek íduossegere | el
so̗ hogí edo̗s vronknak / zent Ianos peldaiah
zerent bízoní tanítuani legio̗nk · hitnek es
ioh miuelko̗detnek my̋atta / saz o̗ tanusagit
ko̗uetesnek my̋atta / mert míndo̗n / ah koron
mondatik tekelleto̗s Tanítuannak / mint vr
onk mōngía a zent Euāgeliomba / ha olía
n leend mikepen az o̗ Mesto̗re / Masod : kí / ez
igegben ielo̗ntetík / a zeretet <kiben mon. >
mikort mondatik / kít zeret vala Iduo̗zitēk


{68}
melí zeretet / olí ígen zẃkseeg / hogi eh nekẃl
simmí ionk / nem kelh az vristennek / mínth
zent pal Apostol íria / a koríntiabeli kerezti
eno̗knek | eh zeretetnek peldaíat ís ada / zent
Ianos Euangelista mineko̗nk · míkoron aluā
a Bodog zwz Mariaual / vronk Iesusnak ker
eztfaia alat / az o̗ zent halalanak napian
keeznek mutata magat / a kerezto̗n iduozit
enkel meg halny̋a | zeresso̗k azert vronk Ie
sust / es tanulionk valamít / o̗ zent felsegee
rt zenuedni . hogí mi rolonk es . mondhassak
halalonknak ideíen / a zent Angíalok · ez a
Tanituani / kit zeret vala eltebe / vronk Iesꝰ
Melí Igek melle ketto̗ro̗l lezo̗n t
anusagonk . Elso̗ ahrol / mi zẃkseg ahoz / ho
gi erdo̗mlio̗nk mi es / vronk Iesustol zerettet
nie ? es bizoni tanituani lenni ? Masodik az o̗
zentsegos eletero̗l | az elso̗ melle / kerdík zēt
doktorok / Mínemẃ lekceket . kelh meg tan
ulnonk · es meg tartanonk ? hogí ígazan o̗
Tanituani lehesso̗nk . sto̗le zeretesso̗nk ? íoh e
zt / meg tunnonk . mert ugi mond a zent ke
lemen papa / sa to̗rueni ko̗niube is / meg írt
ak / hogi a ki nem akaria meg tanulni / es t
enníe a iokat / nagioban mutattatik pogan
nak lenni / honnem mint kereztíennek / m
ert a Tudatlansag / mindo̗n teuo̗lgesnek
annia / nem tudnia azert / az lduo̗ssego̗so̗ket
igen vezodelmes / es karhozatos | Felel eh kerde
sre zent Agoston doktor / sugi mond . a mi Id
uo̗zitenk nem monda . Tanulíatok en to̗lem
halottakat tamaztaní / zaraz labal ah ten
go̗ro̗n iarnia | nem ezo̗ket mondah / de hogi /


{69}
<mert> kegio̗s vagíok / es Alazatos ziuú / sníugo
dalmat lelto̗k a thẃ lo̗lko̗to̗knek · iol lehet to̗b
dolgogban kelh ennel / vronk krístust ko̗uetn
o̗nk / es a zento̗ket / de maga eh ketto̗ íelo̗sb | Tun
nonk kel / hogí edo̗s vronk Iesus / ah to̗b lekček ko̗
zo̗lh · negie parančola neko̗nk / meg tanuln
onk / es meg tartanonk / Elso̗ a kereztseegbelí tí
ztasagnak / es a penítencianak leckeie / az elso̗
ro̗l ugi monda · vronk Iesus | valakí a viztẃl / es
zent lelo̗kto̗l ismeg mazzer / nem zíletik · ísten
nek orzagaba nem mehet / mínt ezt íría zent
Ianos Euāgelísta / az Euāgeliomnak harmad
rezeben | ah masíkrol azt mongía / vronk | ua
laki / az o̗ kereztet nem víselí / meg níomorítu
an a testo̗t / a penitencianak terheuel / es a
gonoz keuansagoknak el to̗reseuel / nem le
het en tanítuaníom / mínt meg íría ezt · ze
nt lukač az Euāgeliomnak tízen negíedik
rezeben / eh no̗mo̗s lekčet meg tanulta / es tar
totta uala zent Ianos egezzen · Masík lek
cze / a kegio̗ssegnek dolga / hogi a kerezty̋en ·
sinkit meg ne bančon / es a kítol megh ban
tatik / azoknak kẃnníen meg <bantatik> bo
časson / eh tanusagot · ahkoron ada vronk
mído̗n monda | vegieto̗k thẃ reiatok / az en
Igamat · stanulíatok en to̗lem / mert kegío̗s
vagiok · iol teuen az en ellensegímmel Im
atkoziatok a thẃ veleto̗k patuarko̗do̗két
es reiatok hitlenko̗do̗két · mínt ezt meg ira
zent Mate az Euāgelíomnak / tizen egiedik
rezeben Harmadík Lekce / az Alazato
ssagrol adatek / mikorō mondatek / mert en
Alazatos ziuú vagíok / čak eh no̗mo̗s iozāg ·


{70}
mínt doktorok mongíak / ki az edo̗s lstenth
meg engezteli / a malaztot erdo̗mli · es a dič
o̗sego̗t meg níeri | ehre mongía zent Agos-
ton doktor Iol lehet / az vristen igen mag
ash / es felsego̗s de ha meg alazod magadat
hozzad y̋o / ehrol monda vronk Iesus / a ze
nt Apostoloknak hanem ha / olianok lezto̗k
mint a kisdedo̗k / az az / Alazatosok . nem me
nto̗k istennek orzagaba | ẏm čak ezo̗n hag
ia Iduo̗zitenk a Menio̗rzagot . íol meg tan
ulta vala eh no̗mo̗s Lekcet zent Ianos / mẻt
o̗ sohol magat Apostolnak nem iria / hanē
vagi vronk Iesusnak zolgaianak / uagí Ta
nituaníanak <iría magat> Negíedík Lek
cet / ada vronk kristus / a zeretetro̗l mondu
an | vy̋h parančolatot adok en / thẃnekto̗k
hogi zeresseto̗k egi mast / mínt en zerettelek
| ehben esmerik mindo̗no̗k / hogi en Tanitu- /
aním vattok / ha egí mashoz zereteto̗t val
landotok / y̋m eh / az Atíafy̋usagos zeretet | vǵ
monda touaba / maragíatok az en zeretet
o̗mbeh / ha meg tartangiatok az en paran
čolatimat / az en zereteto̗mben ugí mara
ttok . Imeh az istení zeretet / eh lekcet ís / ígen
iol meg tanulta / es tartotta vala zent Ian
os . mert mindo̗n igei / melíeket ira / vagih
leueleiben / uagi a zent Euāgeliomba / m
ind a zereteto̗t ielo̗ntik / kiuel ugían zín
teh telíes vala | ehre mongia zent Ieroni
mus / hogi eh no̗mo̗s ApostoI / es Euāgelísta
mínd vtolso vensegeiglen / mikoron kezo̗n
fogua vinneiek . ímmar / a zent Egihazoz a
Tanítuaniok . sok helio̗n meg níugouan


{71}
Fy̋ačkaim zeresseto̗k egi mast / smíkoron meg
kerdo̗ttek volna / my̋ert mondanaía míndo̗n
koron čak ezo̗ket | Felele nekik sugi monda / me
rt vronknak parančolattia · azert čak ez leg
io̗n benneto̗k / ígaz eleg / Imeh azert / ha eh N
egi lekceit Iduo̗zitenknek / meg tanuliok / es
meg tartíok | edo̗s vronknak zereto̗ tanítuani
Leheto̗nk / es az o̗ o̗ro̗ksegeben rezeso̗k / so̗ro̗ko̗so̗k
Masodík tanusagonk legío̗n az
o̗ zenčego̗s eletero̗l / eh Bodog zent Ianos · ky̋t
vronk Iesus / igen zeret vala / a zebedeusnak
efy̋a vala · es a Nagíobik zent Iakab Apostol
nak o̗če · kit vronk krístus hozzaia hiua / a M
enieko̗zo̗bo̗l / kih a veeg uačoran : vronk Iesu
snak melíen / el aluuan a zent Euangelio
mnak / folío vizeet / vronk Iesus zentsego̗s me
lienek forrasabol merite · es mikoron mínd
az Apostolok vronkat : a kenh zenuedesbe / el
hattak / volna / soha o̗ Iduo̗zítenket / mind te
meteseig / sem hagia el | kinek vronk es / meg
haluan a kereztfan : zẃz Anníat · zẃznek
aianla / minek okaert meníben / menetinek v
tanna mínd halaíglan / Azonionk Maria
nak . az o̗ o̗rizetíben es zolgalattiaba mara
da . mint zent Ieronímus iría . kínek eleteet
meg íra a zent Inclitus pispo̗k . ki eh no̗m
o̗s zent Apostolnak tanituanía vala / eh
zent Ianos · míkoron az Apostolok / eh vela
gh zerte / el ozlottanak volna / Asíaba pred
ikalla / es sok kereztíen egíhazakat / rakatta
ta · ki a Nero čazarnak / a kereztíeno̗knek m
asodik haborgatasa utan / meliet tamazta
domicianos čazar / mikoron effesomba pred


{72}
ikallana meg fogattatek / a tízt tartotol
es Romaban vitetek / es ot az olaz kapun
al / forro olaiba bočattatek / smíkoron onnā
míndo̗n serelo̗m nekẃl / kih io̗tt<.> volna / pa
thmos zigeteben zankíuettete / a čazar h
ol vronk Iesusnak íelo̗ntesebo̗l . írah / a lat
asarol zerzo̗t ko̗nuet / Azon eztendo̗ben do
mícíanos čazart / meg o̗lek a Romai vrak
svalamit o zerzo̗t volna / auagi tízt tarto
y̋h . meg kaialtatak / hogi mínd simmí lenne
sehbo̗l lo̗n hogi zent lanost / ki o akarattiabolh
vetteto̗t uala zankiue / nagi tizto̗sseggel
ero̗tte menuen / ismeg effesomba hozak | S
míkoron vy̋enneiek immar / zinten a varo
sba azonko̗zben / a zent drusíana Azzont
ky̋h o̗tanítuanía uala / sigen keuanníah
vala e zent Apostolt latny̋a / halua víz
ik uala ki / a varosbol / el temetníe nagẏ
sirua : kít meg ertuen a zent Apostol / leh
tetete a Testo̗t : sparančola hogi mind k
ezeit labait / meg oldanaiak / sneuen o̗t
et neuezuen / parančola hogi fel tama
dna . es haza menuē enni čenalna vala
mit melí drusiana / azonnal fel kele / olʼí
mint egi alombol / es nem halalbol / sot
an hazahoz kezde menni / meli čuda te
telert . nagi sokan meg terenek / a poga
nok ko̗zzẃl . Smikoron mind az telʼíes Eff
esom varosa magaztalnaia a zent Ianost
a Baluani imado papok haborusagoth
tamaztanak ah nep ko̗zo̗t / ugi Annera
hogi a poganok kozzẃl / sokan kezdeek eh z
ent Apos<th>tolt / a diana isten Azzonnak Te


{73}
mplomahoz vonnía / hogí annak aldozatot
tetetnenek vele ugían ero̗uel / kiknek mon
da zent Ianos · ha a díana isten Azzonníal el
to̗rettethetíto̗k az vronk kristus egíhazat ot
tan Aldozom nekí · ha kegíglen en / az o̗ Tem
plomat / vronk krístus neuenek híuatalah
ual / el to̗rheto̗m az o̗ Templomat / higíeto̗k
thẃes a krístusba az en isteno̗mbe / míkorō
a Nepnek nagiob rezeh / engedo̗t volna / e se
ntencíanak / mínd kih menenek a Templom
bol . stauol meg allanak / sameh mí helio̗n
zent Ianos ímačagot teth volna · a Templo
mh · fondamentomabol el to̗rettetek / es ah
diananak kepeh / mind el oluada / smikorō
a pogan neepnek pispo̗ke / vy̋h haborusag
ot akarna a neep ko̗zo̗t tamaztani / mond
a zent Ianos · mít akarz / hogi tegiek · felele
a pispo̗k / ha a merget / kít en adok meg izod
maragí bekesegel / monda eh no̗mo̗s Apostol
hozd elo / sugían keet halalra valo embo̗r
o̗knek ínnio̗k aduan benne / leh esuen meg
halanak · Annak utan̄a ada zent Iánosn
ak / kih · zent kereztnek íegíet / reíaía vetuē
meg iua · de símmít nekí nem arta / monda
a píspo̗k : meg ís kečego̗m uagíon / a te iste
no̗dben | ha eh holt Embo̗ro̗ket fel tamaztod
en ís hízok o̗ benne / monda zent Ianos y̋m
teneko̗d adom palastomat · stenno̗n mag
ad az vronk Iesusnak / neuet hiuan . es é pal
astot reíaíok vetuen : parančoli nekík / ho
gí tamagianak felh | kít mikoron a pispo̗k
meg teth volna / mínd a ketto̗ azonnal fel
tamada Sezo̗nkepen ozton / a píspo̗k mind


{74}
Haza nepeuel / snemzetsegeuel · es nepnek
sokasagaual / meg kerezto̗ltetenek eh Bo
dog zent Ianostol / S míkoron immar / egí
eztendo̗ heian / čak | zaz eztendo̗s volnah
svronknak menibe meneti utan / hatuan
Níolczad eztendo̗be / nekí ielo̗nek Iduo̗z
ítenk mind a zent Apostolokal / kik imm
ar meniorzagba valanak . smonda neki
zerelmes o̗čem / es tanituaniom Ianos / ig
az ideie immar / hogi Hozzam y̋o̗y̋ Menio̗
rzagban / az en vendeegsego̗mbe / hogi egi
el sigíal / az en aztalomon / a te Atiad fy̋ai
ual . Svasarnap ki im elo̗tted uagíon / ah
kor io̗zh en hozzam | kín halakat aduan
zent Ianos el enizek vronk elo̗le / a vasa
rnap mikoron el io̗t volna / elso̗ ty̋k zoh ko
ron : mẏert mind a telies effesom / kiben o̗h
pispo̗k vala eh dolgot meg erto̗tte ualah
az Egihazoz giúle / melʼiet <zent> az o̗ Neueh
re raktanak uala a Nepek . sė no̗mo̗s zent
Apostol fel aluan · a predikallo zeegben . h
ogi mindo̗no̗k hallanaíak / predikalla aN
apnak hatodík oraiglan : intuen o̗ket ahr
a hogi alhatatosok lennenek / a hy̋dben / es
aitatosok az istení parančolatoknak ta
rtasaban : Annak utanna . az nagí oltar
elo̗t / seert asattata / saz fo̗ldet kí hordata
az Egihazbol . kiben ē zent Ianos Apostolh
leh zaluan / es terdeire esuen : sel fezwlu
eh monda / halakat adok teneko̗d vram
mind a sok íokrol / melieket velem tettel
sielo̗sben hogi / a Menniei vendeegseegbe
hiual | y̋m el megio̗k azert ímmar / saz ím


{75}
ačagot el vegezuen / oli nagí velagossag zal
la reíaia / a koporsoba : hogí a zantalan ne
ep ky̋ ko̗rniul al vala / nagí sírua : símmíke
pen nem lathattía uala / sokaíg . a velagos
sag ot maraduan :| az utan a feno̗sseeg / el
tauozek / stahat a koporso / telʼíes mannaual
ky̋h mínd ez ideíg ugian ottan for felh : mí
nek okaert sokan / ezt mongiak · hogí azon
nal vronk Iesus / kih ah feno̗ssegbe / leh zallo
th vala · testo̗sto̗l lo̗lko̗stol · menío̗rzagba viue
kit engegio̗n nekōkís · Atía · fy̋u · zent lelo̗k · Am̄
az apro zento̗knek eleto̗kro̗l
Az apro zent Martírok : erodes askalon
ítatol / o̗lettetenek meg | kih melle tunn
onk kelh / hogí harom erodeso̗k ualanak / kik
az o̗ hire vezto̗t kegío̗tlensego̗kert / mínd íg
en hiro̗so̗k ualanak | Az elso̗ Erodes Astalon
itanak neueztetik uala / ez ídeíeben zílette
tek vronk Iesus / es meg o̗lettetenek az Apro
artatlan gíermo̗ko̗k · a Masodik erodes / ez
utan orzagola / kinek Antipas erodes vala
neue / <Harmadík[.] ez o̗lete meg kissebik ze
nt Iakab Apostolt> ez o̗lete meg kerezto̗lo̗
zent Ianost / es vronkat bolondnak Itelu
en / meg iatekola / spílatoshoz vízza kẃlde
nagí pento̗ko̗n / eh biría uala a Galileat
es az o̗ tartomaniat / pilatos kegig a čaza
rtol : tíztẃl tartia uala Ierusalemo̗t / A
harmadik · erodesnek / Agrippa vala neue
ez o̗lettete meg / zent Iakab Apostolt / es to̗m
lo̗czbe vete zent peto̗r / Apostolt | ky̋ immả
vronk Iesusnak halala utan · Ierusalem


{76}
o̗t bíría uala <ez erodes a masodik fy̋a ky̋
Arabiai kíralnak : h vnokaiat hoza maga
nak hazastarsúl> az astalonita / erodes I
dego̗n nemzetnek / az Antipaternek / fy̋a va
la | kih veue hazas tarsul az Arabíai kir
alnak hugat . sattol lo̗n · ez Erodes / Astalo
nítanak oktauianos čazar neueze / ky̋h
a Sido orzagot bíra elo̗zer / az idego̗n ne
mzeto̗k ko̗zzẃl / so̗ ideieben vetetek el / zenth
Iakob patríarkanak io̗uendo̗ mondasa zerent
Iudanak nemzeteto̗l / a Sido kíralʼsag / ez
Astalonítanak / hat fy̋a lo̗n | Antipater | Al
exander | Aristobolus | Archelaus | erodes / An
tipas / es filop . az Alexandert | Aristobolust / o̗ m
aga meg o̗lete meg / saz elso̗ fy̋ates . hogi az
ert az Astalonita erodes bírnaia / ah Sidoh
orzagot | azo̗nko̗zbe a harom zent kiralʼi
iok / el íutanak Ierusalemben / es kezdeek ah
varosba kerdo̗znie / ho<gi>l volna az vionn
an zileto̗t kiralʼi · kit meg haluan / az E
rodes . igen meg zomorodek raita / feluē
azon . hogi ha kirali nembo̗l a sido̗knak
kirali zileto̗t volna / fel no̗uen o̗tet mínt
idego̗nt . orzagabol ki uerneie / kezde azẻt
a harom zent kiraliokat / ehre kerny̋e
hogi . ha meg lelik a zileto̗t kiralt / ne
ky̋es meg mongiak / hogi o̗ es tizto̗lhesse / es
meg aiandekozia / kit maga immar / me
gh gondolt vala el vezteni | de mikoron a
zileto̗t giermo̗k / vronkat . meg leltek / es
imaduan meg aiandokoztak uolna / a h
arom zent kiraliok / mas uton terenek az


{77}
o̗ orzagogba / Angíalnak ielo̗ntesebo̗l mí
nek okaert · Erodes veluen / hogi a kíraliok
meg čalatkozuan / a čillagnak latasabol
zegio̗nlo̗ttek volna hozzaía tereso̗ket / meg
čendeso̗dek lo̗lkebe / snem kerestete ozton / ah
zileto̗t kiralt · de meg haluan a paztorok
nak dolgat / hogi meli nagi fenosseggel . iel
o̗nt volna nekik az Angial . es hogí ímattak
volna a zileto̗t kiralt · kit a harom kirali
ok keresnek uala . es melieket a zent Símeō
profeta / es a zent Anna azzoní magaztalt vala / igen megh
y̋ede / sottan meg erte / hogi a harom kiral
íok / o̗tet meg čaltak volna / sottan tanačot
kezde a Bethleembe ualo giermo̗ko̗k < ro̗l > nek
halalokrol / tartany̋a · hogi a kít meg nem
tuthatot vala / azokal egieto̗mben el vezthe
tneie | de my̋ert simmí tanač nínčen / az vri
stennek hirenekwl ezo̗nko̗zben / ímmar zent Iosef / Az
zonionk Mariaual · wr Angíalanak ielo̗n
tesebo̗l a gíermo̗k Iesussal Egiptomba fut
ot vala · es ot lakozek het / eztendeíg · my̋gh
eh gonoz erodes / kih mulek ez vilagbol Smih
elio̗n vronk Iesussal Egiptomba · Ieropolím
neuú uarosba íutanak · azonnal mind egee
zh Egiptomba a baluani isteno̗k / el to̗rette
tuen le hullanak | ot a varosnak kíuuleh
egi fah uagion / mínd ez ídeíglen : meli per
sidisnek neueztetik · kinek ha leuelet · uagi
giúmo̗lčeet / uagi heiat / valameli kornak
níakara ko̗tik · ottan meg gíogiul vele · eh
fa hogí azzoníonk María / vronk Iesussal
erodes elo̗t a varosba megío̗n vala : Azzon
ionkāk / svronkāk / mind fo̗ldy̋g le haíolua : tízto̗


{78}
le . Smíkoron azert gondolkodneiek erodes / a
Betlehemi giermo̗ko̗knek / leh vagatasokrol
a čazar / Romaba hiua / hogí azo̗ fy̋aínak / kik
beh vadoltak uala / meg felelne / sa me mik
oron / a Tarson varosnak hataran . menneh
meg tuda hogi / a varosnak haíoín . ko̗lten
ek volna altal a harom | zent kíraliok . mel
ieket míert annak elo̗tte / ezo̗r eztendo̗nel
to̗bbel / meg profetalt vala dauid nagi / hertelē
haragbol / mind meg egettete . beh iutuan
Ido̗uel Romaba / es a čazar elo̗t po̗ret fy̋ai
ellen meg niere / snagiob batorsagot veuē
ehbo̗l . <ket> eztendo̗ utan Ierusalembe tere
<uen> sa Betleemi giermo̗ko̗ket keeth ezten
do̗so̗kto̗l fogua / čak egi napi / gíermo̗kigle
nis . mind leh uagata | kik ko̗zo̗t · o̗nno̗n fy̋
ates . kisded . kit beetleembe tartat vala
Erodes / leh uagak / iol lehet tudatlan mí
elek ezt . a hohero̗k . mint Makrobíus mo
ngia | sakoron my̋ert nagi uala a Varos
mikepen az Apokalipsisben vagion zaz Niegíu
en negi ezo̗r artatlan giermo̗ko̗ket vro
nk Iesusert (o̗lettete meg) ero̗des . de nem
mula el az isteni bozzu allast ero̗tte / mert
hetuen eztendo̗s koraba nagi korsagban
esek . nagi ero̗sh hideg to̗ri vala o̗tet mi
ndo̗n napon / telies testere vizketeg<es> esek
zo̗netlen ualo faiasatís zenuede niaka
nak . labai mind el vagadozanak / agieka
kih rotadas / sel viselhetetlen dohossag io̗h
uala ki zaiabol / es mindo̗n testebo̗l / meg
ertuen / hogi a Sidok o̗rúlneiek halalat / n
agí sokakat a Sido no̗mo̗ssek ko̗zzẃl / to̗m


{79}
lo̗czben vettete / meg parančoluā · az o̗ huga
nak · hogí míhelío̗n meg halna / ottan leh va
gatnaía o̗ket hogi / mind a Sído orzag / meeg akar
attia nekẃles síratnaía az o̗ halalat · Ennek
vtanna egizer / hogi etel utan / almat ennei
ek / a horut nagi ero̗ssen reíaía esek / sel far
aduan bele · melieben vere ah keest · de nem
o̗lhete magat meg · teliesseggel · mert eggík
vnokaía meg tartoztata ualamínere / az o̗h
kezet / smikoron ah kirali vduaraba / ez dolog
ki hirho̗do̗t volna / az elso̗ fy̋a / kit vtanna ki
ralʼia zerzo̗t vala / o̗rẃlni foga raíta / seztis
meg o̗lete azonnal erodes · sah negíedik fy̋
at az Arkhelaost hagia vtanna / a kiralʼsagba
sehkepen o̗t nap utan eh bodogtalan embo̗r
kih mulek ez velagbol . a Sido no̗mo̗s foglio
kat kiket parančolt vala le vagatní / az o̗
huganak · azokat mínd el bočata · seh no̗mo̗s
Aprozento̗k napiat / azert Anía zent egihaz
negí napon vronknak zíletese utan para
nčola illeníe / mí íduo̗zitenk kristusnak tíz
to̗ssegere / kih eel / es orzagol mínd o̗ro̗ke · Am̄
zent Tamas erso̗k eleteh +
Eh zent Tamas erso̗k / az elso̗ Fríd
ericus čazar ideíeben zenuede / azo̗
Egihazanak zabačagaert teh zent Iambor tamada
Anglis orzagba Eondonom neuú varosbol
Nomosh zílekto̗l / shogi fel serdult volna / de-
aki tudomanra / es tizto̗leto̗s elkwlčo̗knek m-
unkaiara ada magat / kit azo Annia / ielo̗s
úl / az utan hogi o̗zuegie marada / mindo̗n
iamborsagnak foglalatossagaba / es azzoní
onk Mariahoz valo aítatossagra / tanittia


{80}
vala o̗tet / kih a me míkoron a | het zabad tud
omaníokat / iol meg tanulta volna / eh vel
agi es vduari dolgogba lo̗n foglalatos . de h
ogi lata . mert az egihazi nepeknek tizto̗sse
go̗k ellen / sok dolgok tetetnenek / el hagiuā
az velagi / es vduari eleto̗t . az kantuaríai
erso̗kto̗l . pappa tetekek / es espereste . azon eg
ihazba . de annak utanna / a henrikos kira
lʼi Angliaẏ kancellariusaua teueh | meli tíz
tben nagí okoson / es igazan visele magath
smindo̗no̗k zeretik vala / sazokat a melíek z
ent egihaznak zabadsaga ellen tetetni / ak
arnak vala . meg enhiti uala / mert ezoka
ert zerzo̗tte uala / ah zent Teobald erso̗k / a
kiralinak o̗tet / iol lehet akarattia nekẃl
kít oli igen zeret uala a kiralí / hogi az Er
so̗knek halala utan / e zent Tamast vala
ztata . kantuariai erso̗ke / kih mihelio̗n er
so̗ke zento̗ltetek / azonnal mas embo̗rre va
ltozek / mert zo̗r imo̗gnek zo̗netlen ualo vi
seleseuel / es bo̗ito̗kel gio̗ttri uala magath
de azo̗ zentseget / čuda nagi okal / el eniztih
uala / hogi meg maraduā o̗ benne / a tizto
leto̗s o̗lto̗zetnek kemensege / o̗is kiuúl egieb
eknek / mogiok zerent iar vala a zegenío̗knek
valo Alamosnat . kit alo̗tte ualo zent Ers
o̗k meg ketto̗zteto̗t vala / o̗ meg keet ann
iua teue / es mind az dezmakat zegenio̗kn
ek oztogattatía uala / míndo̗n napon tize
nharom zegennek labokat / terdo̗n alua
meg mossa uala / setelt italt / aduan nek
ik / negi ezwst garast aad uala / mindinik
nek | Smikoron a zo̗r imo̗g / meg nio̗uikh
vala raita / azzonionk Maria o̗nno̗n ma


{81}
ga meg varia uala : kího̗z nagi aitatossaga
vala / ez no̗mo̗s zent embo̗rnek / a kírali aka
ruan haitaní · ez Erso̗knek akarattiat ahra
hogí mind az o̗ alatta ualo / píspo̗ko̗kel / konse
nsust írua adna az orzagbeli zokasokrol
melíeket o̗ elo̗tte ualo kíraliok / ko̗lto̗ttenek
uala / az egihazí zabadsagoknak elleneh
alhatatoson ellene monda / a kiralnak · <ho>
my̋ert hogí / az egihazí zabačagoknak to̗r
esere uolna / minek okaert mind a kiraln
ak / smínd az vraknak haragiogba esek | Eg
zer kegig / mikoron mind az orzagbeli feh pis
po̗ko̗kel / es zento̗lo̗kkel / sneminemẃ egih
azi feiedelmekel o̗zue giẃlt volna / eh ze
nt Tamas beh zorita o̗ket a kiralʼi / meg fe
nítuen o̗ket / hogi mínd meg o̗lettetneie / ha /
a zokasnak engo̗delmet nem adna / smeg
nem konfírmalnaia a kiralnak akaratti
at | melí zent Tamas latuā / a kiralnak va
ksagat : nagi embo̗ro̗knek tanačabol / beze
del čak / konsensust ada reiaía. de magah
ez utan / meg ertuen · hogí sok lo̗lko̗k el ka
rhoznanak ennek mẏatta / čudalatos pen
itenciaual gio̗ttre o̗nno̗n magat / smínd
adzeeg sem monda míset / my̋g a papatol
meg nem oldoztatek | Annak vtanna a ki
rali / ahra kezde kezo̗ríteni / eh zent Tam
as erso̗kot / hogí a mít mondot vala níelue
uel / irasaualís meg ero̗ssiteneíe / de míkorō
ellene mondot volna / nagí sok bozzusag
ot / karokat / zidalmassagokat kezdenek ra
íta tenní | Sa kancellariussagert / paraztbí
rak eleiben idezek o̗tet / smikoron a papa


{82}
ra apellalt volna / sazegíhazí zabadsagot elo̗
mondanaía / ah kiralnak · kezo̗ritesebo̗l / a pa
razt bírak sentenciat akarnanak reiaía
adni . míndo̗n bintelen . a zent kereztnek íe
gíeet kit zíueben hordoz vala. kezeuel reia
vete / es a meg fezẃlt vronkat / otalmul ker
uen kih mene bekeseggel ko̗zzẃlo̗k / íol lehe
th ero̗ssen kaialtiak vala / orúnak : Arulta
tonak / es egetesre meltonak | kiho̗z a ko̗ue
tko̗zo̗ ey̋el / keet no̗mo̗s vrak / titkon menuen megh
mondak hogi sokan az vrak kozzẃl / halala
ra tanakottanak volna / my̋ert kegig me
eg ennek okah / nem vala niluan / es soka
knak tuttara / el mene a haborusag elo̗t
vronk Iesusnak peldaia zerent / segi ky̋sh
haion mene a tengo̗ro̗n altal / az o̗ nepe
uel | Srnikoron senonasba iutot volna / ha
rmad Alexander papa / kih ah koron ot ua
la / nagi tizto̗sseggel fogada / ez zent Tam
ast / es meg ertuen to̗le / a kiralial valo do
lgat / aianla o̗tet a pontiniabeli kalastr
omban / az Apaturnak / Sha henrikos kir
ali latuan / hogi e no̗mo̗s zent píspo̗k ki
ment volna az Erso̗kseegbo̗l / ko̗ueto̗t kẃ
lde Romaba a papahoz / Legatot keruen
o̗ to̗le / ki ez o̗ igiet el vegezneie / meli pap
a / nagi fenitekel iruan a kíralnak / mik
oron simmi ioh valazt <neki> nem teth vo
lna | inkab reiaia haragúúek / az zenth
Erso̗kre . svalami marhaía vala / mind o̗ n
eki / smind az o̗ Attíafy̋ainak / el dulatah


{83}
es el predaltata / smindo̗n Nemzetseget / es bara
tít / Akar firfy̋ak / sakar Azzoni allatok ualanak
meeg giermo̗k agibelieketis / zanki uete · megh
eskẃttetuen / az o̗reg embo̗ro̗ket / hogi valahol
meg lelneiek a kantuariai Tamas Erso̗ko̗t / ot
tan hozzaía mennenek ezt kegíg ahra teueh
hogí a kirali / eh zent embo̗rnek akarattíat
enne sok · keserẃseggel / inkab meg haithatnaía
az o̗ akarattiara | smég aztis meg tiltata / ho
gi o̗ orzagaban / sinki niluan o̗ ero̗tte / ne íma
tko̗zneíek | melʼíeket mind eh no̗mo̗s Iambor az
vristenert / nagi bekeseggel fogaduan <nagy̋>
bo̗ito̗leso̗kel es imačagokal ko̗nio̗rog vala / az
orzagert / es a kiraliert · sazent Egihaznak m
eg zabadulasaert | ah kírali kegíg / meg ert
uen hogi / az Apaturaknal tartana zallast po
ntiníakomba · meg fenío̗gete o̗ket leueleuel
kit meg haluan zent Tamas / o̗nno̗n maga
el mene to̗lo̗k / hogi eh Iamborok / o̗ erotte neh
zenuednenek valamí nío̗mo̗rẃsagot / sa zent
laioshoz · kíh franciai kirali vala / foga magat
kih nagi embo̗rseggel fogada o̗tet / es egí pis
po̗ko̗t orzagabol / a papahoz kẃlde hogí para
nčolna az Angliai kiralinak / hogi az Erso̗ko̗t
haginaia · az o̗ egihazahoz teerni / sa papa az
onnal parančola a nagi atok alat / stilalom alat telʼi
es orzagaba | ho̗gi a kantuaríai erso̗kot / az o̗
Egihazaba zabadon haginaia menni · skezo̗
rittetuen ehbo̗l / az Angliai kirali / tetteto̗s k
epen bekesego̗t zerze az Erso̗kel / shit leuellel
haza hiua o̗tet / de minek elo̗tte erso̗ksegeben
menne / meg ielo̗nte vronk Iesus o̗ neki · hogi n
agi tizto̗sseguel fogattatneiek / de egi keues ido̗-


{84}
el muluan · martirsagnak palmaíaual me
nne menio̗rzagban : sa zankiuetesnek utan
na / hat eztendo̗k el teluen / meg tereh zent
Tamas Angliaban : es mínd a kiraltol / svra
ktol : es az Egihazí vraímtol / nagi tizto̗ssegg
el fogattatek . de ennehani napok utan / mik
oron még is a zent egihaznak to̗rueniet
otalmaznaia / sem kerehmessel : sem ero̗uel
meg nem haitathatneiek / mind a kirali sm
ind az vrak / nagiob haragra gíulanak ho
nnem mínt annak elo̗tte / ugí annera / hog
míndo̗n napon halalara jarnak vala / sa
prozento̗k napian . negi vrak : fegiuero̗s v
itezo̗kel egieto̗mben / vecerńe elo̗t / meg er
tuen hogi eh zent Tamas az o̗ egihazaba
imatkozneiek menenek / es eh no̗mo̗s zēt
Erso̗ko̗t kezdeek keresni : smikoron / az egih
az aitoiat beh akarnaiak / a zerzeto̗so̗k / s
az egihazi vraim tennie / sbeis tettek voln
ah | fel keluen imačagabol zent Tamas / pa
rančola / hogi meg nitnaíak / az zent Egih
az aitoiat . seleigbe · mene monduā / ena
z vristenert / saz egihaznak zabadsagae
rt / keezh vagiok meg halnom / de maga
parančolok thẃ nekto̗k atok alatt / vristē
felo̗l / hogí az en hozzam tartozoknak si
mmit neh tegieto̗k | sennek utanna vrōk
Iesusnak / es az o̗ zent Anníanak magat
aianluan / saz egihaznak dolgat / zent
dieno̗snek / es az egihaznak zent patron
osinak / a bino̗so̗knek fegíueriuel / leh ua
gattatek / es feien valo papi koronaiat / el
vaguan : feienek veleíet / es o̗ zent vereth


{85}
a pagímontomon / mínd el híntek / vronk zile
tese utan / míkoron írnanak | ezo̗r / zaz | shetuen
negí eztendo̗ben / míkoron az o̗ Testet / az Eg
ihazí nepek / a Selíebe tettek volna / es holte
kelue / el temetesenek elo̗tte / a halattakrol
ualo míset eneko̗lneíek / azonnal · zent An
gíalok sereggel ot íelo̗nuen / el hagíatak
velo̗k : saz Martírnak miseiet kezdeek el : m
onduan · o̗rúl az igaz embo̗r vrban / es biz
ik o̗ benne / sa to̗bbi ugi kezde a zent Martír
miseíet eneko̗lní / sel vegezuen a zent Miset
nagí tizto̗sseggel / draga koporsoba · Aranníal
es gio̗ngio̗kel meg eko̗súldben · el temetek
az o̗ egihazaba / kih mind ez ídeiglen / nem
zo̗nik az vristent / čudatetelo̗kel dičo̗íteni
mi vronk Iesusnak tízto̗ssegere : ky̋h eel / es
orzagol · Atíaual / es zent Lelo̗kel egíeto̗mbe / Am̄
zent dauíd kíralnak eletero̗l
Zent dauíd profeta / sidoknak kíralia
nem čak az o̗ to̗ruenbeli zento̗kto̗lh
zamlaltatik az istennek zentíko̗zze / de meeg
az Apostoloktol / Euangelístaktolis / smindó̗
egiéb zent doktoroktolís | kih hitetik a zēt
Irasba a zent Atiaknak zamok ko̗zzẃl ua
lonak lenníe / kík vronk Iesussal fel tama
duan / ímmar bíriak az halhatatlan / es
bodogsagos eleto̗t | eh dauid . vala Iudan-
ak nemzetebo̗l Isaínak fy̋a . kih Iessenek is
neueztetik / beetlehem varosabol tamada
az o̗ Attianak kissebik fy̋a vala | kít az edo̗s
Isten valazta ehre / hogi a barmoknak <paz>
paztorsagabol lenne / az o̗ nepenek / a Sídokn


{86}
ak feiedelme / es el vetuen zo̗meí elo̗l / a Saolt
istení parančolatbol Samuel profetanak m
y̋atta / kiralʼia zento̗ltetneíek / es vrnak lo̗lke
el menuen Saol kíraltol / dauídra zallanak igih
eh kepen / hogi mikoron az o̗rdo̗g gío̗to̗rneíe
Saolt zent dauíd hegedẃluen elo̗tte / megh
kwnniebo̗dig vala /Ennek utanna mikoron a
Iazok / a Sidokra hadakoznanak / es a golíad o
rías . harcra íngo̗rleneíe az istennek nepeth
sínki o̗ reia nem merne menní · de čak eh zēt
dauíd kih ahkoron ígen ify̋u vala / egi parí
tíaual . bízuan az vrístenbe Ió̗ldre ey̋te / es
o̗nno̗n fegiuereuel el veue feiet . kit haluan
aSaol kiralí / ielo̗súl / hogí ez vtan / a lazokath
el vertek uolna / es dauidot nagí tízto̗sseggel
vittek uolna a varosban / mínd telíes eletebe
ellensege lo̗n / dauidnak / es haborgatoía / de
vegre . míkoron el to̗lt volna Saol kiralnak
elete / az o̗ fy̋aual IonatassaI egieto̗mbe a ge
lboenak hegien / a y̋azok hadaba / meg o̗lette
tek | Kit a zent dauid haluan / tanačot ke
rde vristentol hogi mit tenne / smeg mon
da az isten hogi Ebronba menne / hol čak
az Iudanak egi nemzeteto̗l / my̋ert o̗ es ah
Nemzedbo̗l vala . kiralia valaztatek /a ty̋z
Nemzeto̗n Isboset / Saolnak fy̋a . vralkoduan
a kiralisagba ket eztendeíg Ierusalemben
| Dauid kirali kegig / het eztendeig / shat hol
napeeg orzagla ebronba /Smikoron Isbo̗s
eto̗t / arultatas kepen / meg o̗ltek volna o̗n
no̗n hazaba / es vristennek / parančolatti
abol maguat zakaztottak volna / Saolnak
lzraelnek a ty̋z nemzete es / egieto̗mbe / da


{87}
uídhoz menuen / Ebronba | harmadzer ímm
ar / egeezh Sído orzagba / kíralía valazta / san
nak utanna / bekesegel orzagla mínd ah telʼes
ígeretnek fo̗lden | o̗tuen eztendo̗s vala / miko
ron kezdeh orzaglaní / snegíuen eztendeig lo̗n
kírali . heet eztendeig Ebronba · Ierusalembeh
harmíncz harom eztendeig · Ebronba hat fy̋aí
lo̗nek | Ierusalemben tízeńegí · hadnagía / az er
osh Ioab vitez uala / a Sadokot pispo̗ke teue · Ie
rusalemben / nagi ero̗s varat · kit mellonak
hínak uala čenaltata · es dauidnak ero̗ssegenek neuezek eh zent
dauídnak míndonkoron hada uala / a Iazok
al / sígen meg níomoríta o̗ket / a sok haddalh
mert az vristen / hogí vele uala / míndo̗nẃth
nẏer vala | meg alaza azert / mind a ko̗rni
ẃle ualo nemzeto̗ket / es adot adnak uala / o̗
neki / az zo̗uedsegnek zekrenietis / meli sok ez
tendeig Ierusalem kiẃul tartatik vala / ne
peknek soksagaual / papoknak eko̗s o̗lto̗zo̗t se
regeuel / eneklo̗knek / hegedúso̗knek egíeb vy̋
gsag teuo̗knek / nagi o̗ro̗meuel · Ierusalemb
eh uiueh / es wrnak Satoraba / es hailokaban
heliho̗ztete | smikoron draga Templomot ak
arna az vristennek tizto̗ssegere čenaltatni
megh ielo̗nte az vristen <ne> neki · hogi az
o̗ fẏat / Salamont valaztotta uolna ehre | sel
hagia ozton de maga nagí sok Araníat / sezusto̗t
draga fakat / es ko̗lčego̗t gíúte / es hagíah
reiaía sennek utanna / Ioabnak kezebe boča
tuan a hadakozo nepet / sẃresko̗duen haza
ssagnak to̗reseben / keuelisegbe / sgilkossagba
n es <e>sek / de maga nagi penítencíat azokr
ol tartuan nem čak bočanatot níere / deh


{88}
io̗uendo̗ mondasnak es / malaztiat veue / solí íg
en nagi aítatos uala / az edo̗s ístenho̗z / hogi mas
felzaz díčíreto̗kel / eko̗síte meg a Soltar ko̗nuet
meliet az vristen tizto̗ssegere zerze / kík ko̗zz
ẃl míndíníkben ínkab / emleko̗zík a mí vronk
krístusíesusnak embo̗rre letelero̗l : kenzenue
desero̗l fel tamadasarol / es egíeb íoh tetírol me
li ko̗nuet · az ístení zent írasoknak ko̗nui ko̗zo̗t
Ania zent egihaz / ey̋el nappal / az ístení dičire
ttre tulaídoníta / meli soltar ko̗nuet / iol leh
et Sido níeluo̗n monda elo̗zer · zent dauid es
zerze / de zent Ieronímus go̗ro̗g níelurol / kir
eh a hetuen doktorok valtoztattak vala / deak
bo̗thẃre magiaraza . kih mind ez maí napég
Romai soltarnak neueztetík | míert hogi An
ia zent egihaz awal eel · halalanak elo̗tte ke
gig · ez isteno̗s profeta latuan · hogi wrísten
kih akarnaia ez velagbo̗l uennie · Salamont
az o̗ fy̋at meg koronaztata / es íntuen az Is
teni parančolatoknak meg tartasara / kíh m
ulek ez vílagbol / zent Tamas erso̗k napían
mint zent Ieronimus doktor mongía / az az / a
napon / melío̗n az o̗ ínnepe esék / sel temettete
ék az o̗ varosaba Beetleembe / nemelʼiek azth
mongiak · hogi a keerbe / hol vronk lesus meg
fezitteteek / es el temettetek · szalla lo̗lke limbos
ra a zent Atiakhoz honnan iduozítenkto̗l
kih zabadittatuan fel tamadasanak napi
an · mene vronkal aldozo napian / az o̗ro̗k
bodogsagba kit engegio̗n míneko̗nkes / Atia
fy̋u : es zent lelok wristen / o̗ro̗kẃl o̗ro̗ke Am̄
A zent Síluester elete ko̗uetko̗zík
Siluester papa / leg elso̗ / Romaba tam
ada / atíanak Ruffinos uaIa neue / mel
Ichiades papanak utanna / huzon haro-
| m


{89}
egeezh eztendeig / stízen egí holnapeeg . bírah
nagí íamborul a papasagot . eh zent Silveste
rt / az o̗ Annía a Iustína · attíanak halala utā
míkoron meeg gíermo̗k volna . adah a zent Gir
ínus papnak / hogi mínd a y̋oh elkwlčre / smīd
a zent Irasra tanitaía o̗tet · sfel neueko̗duen
eh Siluester es pappa leuen ah vendeeg fogadasth
vristenert nagi zorgalmatossaggal kezdeh
tenníe | minek okaert / az Antiokhiai Timoteo
st / ki romaba eztendeig predikalla · hazaba fo
gada · kít az edo̗s vronk Iesusnak neueert / ah
varosnak biroia a Tarquinius meg o̗lete | sm
ikoron / az o̗ kenčeet eh Siluester paptol · kih k
erneie meg monda hogi símmí kazdagsagat
o̗ nem latta volna / sottan parančola a Tarquinius
neki · hogi a Romay̋ak istenenek aldozneíek
de ameh míkoron / símmi kepen · a zent Siluesté
ezt nem tenneie / meg uerettete o̗tet / es to̗m
lo̗czbe rekeztete | smegís fenío̗gete hogi mín
do̗n kent <tenne> tezon raíta · valamít tud · tenníe
smonda zent Siluester · ahtol en nem felo̗kh
mert ez ey̋el te meg halz / sugi lo̗n mert hogi
vačoralik uala / egi hal tetem altal alla ah
torkan | sehfeli koron meg hala / Sez Siluestẻt
a neep / kih zabadita a to̗mlo̗czbo̗l | Smíkoron
a konstantinus čazar / meeg pogan leuen
a zent Melchiades papat meg o̗lette volna
kristus vronknak hitiert . eh zent Siluester p
apot / iol lehet / sok ideig ellent tarta benne
de mind a píspokok · kardínalok · es egieb egi
hazi nepek sakereztieno̗k egieto̗mbe · o̗teth
valaztak papaua | ki a hidbe / igen forro · Bo̗lče
segben / es iduo̗ssego̗s tanač adasban / igen ielo̗s


{90}
vala ugi annera / hogi meeg a poganokes zere
tik uala / o̗ zerzo̗tte uala / hogi zerdan · pento̗k
o̗n / es zombaton bo̗íto̗lienek a kereztíeno̗k . íol
lehet ez immar ko̗zo̗nseguel leh teteto̗t ¶ S mik
oron a konstantínus čazar · a sok kereztíen ve
ernek ontasaert giogithatatlan poklossagba
eso̗t volna | ezt adak tanača neki / a BaluaníI 
mado papi feiedelmek / hogí a čazari birodalom
ol harom ezo̗r gíermo̗ko̗ket giúttetne / kiknekh[.]
meleg vero̗gben · meg fo̗ro̗dne · ottan míndo̗n
Sebeibo̗l meg giogiulna . Sel gíwttete a gierm
o̗ko̗ket | srnikoron immar a nap / el iot volna · m
elio̗n meg akar uala / a čazar az Artatlan
giermo̗ko̗k vereben forodni · ki hozata magat
az o̗ čazarí hazabol · es megio̗n vala a megh
fo̗ro̗do̗ helire · a giermo̗ko̗knek Anniok / haẏok
meg bočatuan nagi íaígatua / eleit veuek
kit latuan a čazar es haluan / a nagi kaíal
tasokat / <sokat> smeg ertuen okat meg allata a zek
eret sfel emelko̗duen / nagi edo̗s zeep zokkalh
kezde az vraknak · szolgaínak · es mind a ko̗sseg
nek zolnia / meg mutatuan no̗mo̗s okossagok
kal . hogi a Romai birodalom kegío̗sseegnek k
wth feiebo̗l tamadot volna . minek okaert / n
em volna alkolmas / hogi o̗ . ez nagi kegio̗tlen
sego̗t tennéie az o̗ polgarinak fy̋ain . kit a pog
anokon / az az o̗ ellensegoko̗n / sem to̗ttenek va
la | mert a Romai hadakozo nepek ko̗zo̗t / meg
zero̗zteto̗t vala / hogi giermo̗ko̗t soha meg ne
o̗lnenek / smikoron ez nagi kegielmessego̗th
mind ko̗zo̗nseggel ioua hatt<an>ak volna / par
ančola ottan / hogi a giermo̗ko̗ket · az o̗ Annio
knak meg annaiak . seztendeig valo elest ad
nanak nekio̗k / segíeb aíandekokalis / meg Aia


{91}
ndekozuan o̗ket zekereko̗n bočata hazokhoz
mind o̗ket / o̗ kegíg meg hazaba tere | sa ko̗uet
ko̗zo̗ eýél nekih ielo̗nek / zent peto̗r / es zenth
pal míkoron alunneiek smondanak neki / mí
ert az Artatlan ver ontasnak veget uetel | a
mí vronk kristus Iesus / kẃlde mínket tehozz
ad / hogi tanačot adnank / mínt giogiulhacz
meg / a mastani korsagodbol / mert ha / a Sil
uester papat hozzad hiuatod / kih a te habo
rgatasod elo<d>th mastan : lappag az o̗ egiha
zih nepeiuel a Saracten neuú hegio̗n . o̗ m
eg tanít tego̗det ehre / es meg mutatia a ke
gio̗ssegnek fo̗rdo̗iet / kiben ha haromzer za
llandaz / mindo̗n sebeidbo̗l ki gíogíulz / melʼy̋
aiandokot tulaidoníč / a te meg zabaditod
nak az vronk Iesusnak / kiben híuen el to̗ri
ed a Baluan isteno̗knek templomokat / es ze
nt egíhazakat rakatuan / a bízoni hitnek / z
olgaia leegi ¶ sfel serkenuen a čazar / ottan a
zent Siluester papa utan kẃldeh · ky̋h latuan
a vitezo̗ket alítah / hogi ah Martiromsagra
hiuattatneíek smeg batorítuan azokat kik
vele ualanak · el meneh / a čazarhoz | kínek el
o̗tte a čazar fel keluen / nagi io keduel fog
ada / es meg íelo̗nte az o̗ almat reend zer
ent o̗ neki / es meg kerdo̗ze mínemẃ isteno̗kh
volnanak a kik neki ielo̗ntenek vala . kíknek
petor es pal volna neuo̗k | zent Siluester me
gh monda / hogi nem isteno̗k volnanak / deh
ogi vronk Iesusnak keet zent Apostoli voln
anak / s kepo̗ket a papa · elo̗ hozata egik kapl
anaual . smeg mutata a čazarnak · kiketh
míhelío̗n lata . ottan nagi kaialtassal azt m-


{92}
onda hogi azok voltanak ¶ Skezde a Siluester pa
pat kerní / hogí a kegio̗ssegnek touat / neki meg
mutatnía . Smonda a papa / eh to̗ nem egieb
hanem a kerestčeeg / kiben adzẏg nem mehetz
<ne> / my̋g az vronk kristus hitít meg nem ta
nulod<ia> / smeg tanítuan ottan zent Siluester
a čazart hito̗nknek agazatíra / azonnal meg
hẃle / es meg nittata a to̗mlo̗czo̗ket vele . sa ffo
gliokat / mind el zabadittata / es a pento̗ko̗t . sa
zombatot bo̗ito̗lni hagia / zombaton estue / a
čazar fo̗rdo̗s hazaba fo̗rdo̗t čenaltata · a pa
pa . a čazarnak / es kerezt vízet zento̗luen / So
da hiuan a konstantínust meg kerezto̗le o̗tet
Atíanak / fẏunak · es zent lelo̗knek neueben . saz
onnal <hogi> nagi velagossag zalla reiaíok / es
a čazar <azonnal> meg zabadula / a lelo̗kenek
stestenek poklossagabol · snagí tíztan ío̗ue ki
a fo̗rdo̗bo̗l / smeg monda . hogi latta volnah
vronk krístust / az o̗ kereztsegenek kegig na
pian / meg zerze / hogi egeezh Romasagba / az
vronk Kristust / ugi tizto̗li<tess>ek · mind bizoni Is
ten . Masod napon : hogi vaIakí uronk Iesus eII
en karomlast mondana / hat az meg halion .
harmadnap meg eh to̗ruen ada konstantinus
čazar / hogi ualaki kereztien embo̗ro̗n bozzus
agot tezo̗n / fele marhaiatol meg foztassek
Negied napon ilien to̗ruent ada / hogi mike
pen a Romai čazar míndo̗n kereztien vra
knak / skereztien nepnek feíedelme <ezo̗nkepē>
ezo̗nkepen a Romai pispo̗k / mindo̗n pispo̗ko̗
knek / es telʼies kereztíensegnek / feie lenne . o̗t
o̗d napon ezt zerze / hogi valameli bino̗s / ah
kereztien zent egihazba megio̗n / es fwth / ie
lo̗sẃl halalra valo · onnan kih ne vonatta


{93}
ssek ero̗uel / de bantasnekẃl maragion | hatod
napon / ez to̗ruent ada / hogi sínki egihazath
ne rakattathasson varosba / hanem čak / az o̗
megíes píspo̗kenek aldomasabol / hetednapō
ezt parančola a čazar / hogi ah dezmak ad
attassanak egihaznak epiletire | Niolczad na
pon ozton / zent peto̗r koporsoiahoz mene es ot na
gi sirua uadola magat / wrístennek az o̗ bin
eíro̗l / es asot hozatuan / a helt / a hol vronk Ies
usnak a zent Saluatort rakata asní kezde
o̗nno̗n maga / a fondamētomot / es a miueso̗k
ís hozza aluan / o̗nno̗n vallan eh no̗mo̗s fe
iedelo̗m tizenket kosarral wún kih a fo̗ldben
a fondamentombol / a tizenket Apostoloknak
tizto̗ssegre / smeg kezíttetuen a zent Saluat
ort / az o̗ čazari palotaia mellet / zent peto̗r
zent palnak is egi kapolnat rakattata / sto̗b eg
ihazakates romaba / hol imit shol amot | enn
ek utanna Anníat es / zent Elona azzont . kih a
koron immar / a Sido to̗ruent / fel vette uala / es
Bitiniaba lakuan / a to̗ruennek mogía zerent
Iamborúl elneh / meg terítuen / az vronk Iesus
nak hitire kwldeh lerusalembe / a čazar / zenth
Siluester papanak tanačabol / hogi vronk kri
stusnak kereztfaiat / es a vas zegeket megke
resneie | o̗nno̗n maga kegig konstātinus · Ro
manak tartomaniat / mind Romaual egie
to̗mben / smind čazari palotaiat a Romai pa
panak es vronk kristus egihazanak adah A
iando̗ko̗n / so̗ maga Bizanciomba meneh / es
nagi kazdagon meg čenaltatuan a varost
Konstancinapolnak neueze / sot zerze a čazari
zeko̗t / zent Siluestert papat kegig ot Romaba /


{94}
hagia holot / eh no̗mo̗s paztor mínd peldaía
ual / smínd zent tanusagaual · híuo̗n o̗rizí
vala az vronk krístusnak Iohait ·| smindo̗n
o̗zuegio̗knek / es aruaknak / szegenio̗knek . ne
uo̗ket / Regestomba uetette vala / es mínd a
zoknak zwksego̗ket / beuo̗n meg zolgaltatía
vala | eh zent embo̗rnek parančolatiabol / ah
čazar reía engeduen / so̗ zolgaluan / a Conci
liomot . elso̗ Sinadot Bitiníanak tartoman
iaban / Nicea neúu varosba to̗n . kiben har
omzaz . tizen het egihazi feiedelmek . snagi
tanult embo̗ro̗k valanak . ky̋k a kereztíen
hito̗nknek agazatit / níluan meg magiar
azak . es iduo̗ssego̗nk melle / sok zerzeso̗keth
zerzenek ·| Romaban es / é zent konstantín
o̗s čazarnak segečegeuel / mas Sinadotis to̗n
holot a ko̗rbeli eretneko̗ket / tudnía mint / A
rriust / fotinust / es Sabelliust megh atkozah
es a bizoni kereztieno̗k ko̗zzẃl kih vete / eh
zent Siluester papa zerze / hogí parazth
embo̗rnek / egihazi nepo̗n / hatalma ne leg
io̗n · es negiuen tanuknak alatta / a pap ne
karhoztassek / valami kaar vallasra / a uaǵ
kissebsegnek zenuedesere / seztis o̗ zerze / ho
gi / a díakonos dalmatikaba o̗lto̗zíek / mikorō
a misen Euāgelíomot mond . sto̗b no̗mo̗s ze
rzeso̗ketís to̗n . ki a nagi sok io míuelko̗detn
ek erdo̗me vtan / ki mulek wrban / ez vela
gbol . konstantinus čazar birodalma alat
vronk ziletese vtan : mikoron haromzazh
skilenczuen eztendo̗be irnanak / sugian ot
tan temettetek Romaba / mi vronk Iesusnak
tizto̗ssegere / kih eel / es orzagol o̗ro̗ke / Amen


{95}
Ky̋s karačon napra valo p̄dícaᵒ
Mínek utanna / el telek . a níolczad nap
ko̗rniẃl meteltetek / ah gíermo̗k · ez
igeket zent lukač euangelista íría / a
Zent Euangelíomnak masodik rezeben | sa
maí mísenek zent Euangelíomabol vete
tenek . kíben az edo̗s vronk Jesus . forro zeret
ete íelo̗ntetik mí hozzank ehben / hogí ílíen
kíčín gíermok koraba / kezde / az o̗ Bodog ken
zenuedesenek aíandekat / neko̗nk oztogatni
mert am Niolczad napon / ziletesenek vta
nna / az o̗ dragalatos zent vérét : kezde ero̗
tto̗nk hullatnía . mutatuan o̗nno̗n magat
bino̗snek lenníe . fel ueuen ah ko̗rníúl met
eltetesnek to̗rueníet / míkoron de maga / m
índo̗n binto̗l felsego̗s kepen valo / tizta uala
| mẏert kegig nagi kegio̗ssegnek dolga / ahr
ol gondolkodnonk / mikepen az zeep kis Jesꝰ
Siruan / meteltetik uala ko̗rniúl / ez may̋
napon / nagi Serelo̗mnek zenuedeseuel Azẻt
Harom rendbelí tanusagonk le
zo̗n / az vronk Jesus : ko̗rniúl metelteteserol . El
so̗ ahrol / mi okaert atta uala / vristen eh to̗r
uent a Sido firfy̋aknak ? Masodik mẏert ak
ara vronk ez nehez / es kenos to̗ruent fel ve
nníe ? Harmadík ahrol legio̗n / mint lo̗n a
ko̗rníúl meteles ? az elso̗ tanusag melle tu
nnonk kelh / hogi zent doktoroknak monda
sok zerent | harom okokert zerzeh vristen / o
To̗ruenbe a ko̗rniúl metelest . elo̗zer / az er
edet bineert / kiben mind níaían fogontatto
nk / es zíletto̗nk / igen alkolmason kegig / m


{96}
ert / az eredet zerent valo bín / olí ígen do̗go̗s
es utalatos az vristen elo̗t / hogí ha mínd el
eíto̗l fogua vruossagot ez ellen nem zerzo̗th
volna . soha sínkí ez ídeíg . nem meheto̗t vol
na menío̗rzagba / azert a y̋oh ísten mihelt
giermo̗kí lo̗nek elso̗ zileínknek / ottan vru
ossagot zerze az eredet bẃn ellen . hogí do
hos es vtalatos . neh lenne ez embo̗rí nemz
et mindo̗nko̗ro̗n o̗ elo̗tte | azert mentẃl e
lo̗zer zerze aldozat tetelo̗ket / hogi a gierm
o̗ko̗t el vizik vala / az o̗ zilei . a helʼre . hol azh
vrístennek tizto̗ssego̗t zoktak vala tenni /| o̗teth
imadnía . sa giermo̗k kezeben / ego̗ giertíat
vagí egiebet valamit aduan . fel emelik va
la az vristen tizto̗ssegere . simatkozuan az
vristenho̗z . halakat adnak vala . o̗ zent fel
segenek a magzatert . sazo̗ hito̗kert es Aita
tossagokert . az isteni ergalmassagnak my̋a
tta . meg tiztẃl vala a giermo̗k / az eredet bín
bo̗l | Vízh o̗zo̗nnek utanna . leh teue vrísté
ez vruossagot . Abrahamnak kih ahkoron
eh fo̗ldo̗n elso̗ lo̗n . ky̋ az egi bizoni istennek
zolgaia vo<.>lna my̋ert ímmaran / mínd eh
telies fo̗ldo̗n baluaníokat ímadnak valah
az edo̗s isten ada / a ko̗rníúl meteltetesnek
to̗rueniet . hogi mind o̗nno̗n magat . Abrah
am . smind az o̗ zolgait / es hazaban valo f
irfiakat . ko̗rniúl metelneie | Moises altal
ozton ugian mind az telʼies Sido nemzetn
ek meg parančola / hogi mindo̗n fírfi gier
mo̗ko̗t ziletesenek vtanna niolczad napon / ko̗rniúl metelt
etn̄ēk a papokal | a leaní gíermo̗ko̗kert ke
gig ah keppen aldoznak vala / mint meg mo


{97}
ndatek · eh fele ko̗rniúl meteltetesnek vruo
ssaga meg marada ah Sidok ko̗zo̗t / mind ad
zẏg · my̋g vronk Iesus a kereztsegnek to̗rue
niet adah Masod okaert zero̗ztetek / az ko̗
rniúl meteltetesnek to̗ruenie o to̗ruenbe / ho
gi eh fele parančolat tartasaual . melto le
nne aSidó neep . vristen to̗rueníenek vetelere
es mínd o̗lto̗zedben . smind hitiben kwlo̗mbo̗zne
a to̗o̗b nemzeto̗kto̗l | azert annak elo̗tte par
ančola wristen a ko̗rniul metelest · aSidokn
ak / mínek elo̗tte a to̗ruent nekik adah Sín
ai hegio̗n ennek peldaiara / hogi meg mut
atnaía . mert aSido neep / o̗ felsegenek tula
idon / es niaias nepeh volna . Harmad okaẻt
zero̗ztetek ah ko̗rníẃl meteltetes . hogi Abr
aham hitínek igassaganak . iegíe lenneh
hogí míndo̗no̗knek / kik a bizoni istenben hiz
nek . Attia lenne | ahra monda Abrahamn
ak a ẏo isten / nagi nemzette tezlek tego̗deth
es meg aldlak / saldot lezh . es ígen nagía tez
o̗m a te neuedet / smeg aldom azokat / kik te
felo̗led iot mondnak / es meg atkozom . kik
te rolad gonozt mondnak / es te benned al
datnak meg eh fo̗ldnek mindo̗n nemzeč
eghi . kigbo̗l meg ielo̗ntetik / hogi az edo̗s vr
isten ada Abrahamnak / a ko̗rníẃl metel
tetesnek parančolatiat / hogi meg ielo̗nče
mert o̗ ígen engo̗delmes / hiusego̗s . es niaias
barattia vala az vrístennek . kiben tanusa
gh adatik mineko̗nk is / hogi ha akaronk
az edo̗s wristennek kedues zolgai lennō̗k
legio̗nk engo̗delmeso̗k / es hiuo̗k / o̗ felsegenek


{98}
Masodík · tanusag / az · mí okaert
akara vronk Iesus / ez mai napon ko̗rniúI
meteltetni ? míkoron az o̗ fogontatasa / es zí
letese bẃnnekẃl lo̗n ? felelnek ehre . zenth
doktorok / hogi heet okaert / elo̗zer hogi az
eretneko̗ket / meg gíalaznaia . kik azt mon
dottak / hogí vronk Iesusnak teste / nem bizo
ni embo̗ri test volt · de eegbo̗l zerzot . mikorō
ez ilien test meg nem tagoltathatík · s vére
sem mehet · míkepen az edo̗s vronk testenek
kiben meg bizonittatík · hogi bizoní embo̗ri
teste volt · Masodzer / a mi lo̗lki tanusagon
kert · hogí meg mutatnaia ehben / <h> merth
Iduo̗ssego̗nk melle neko̗nk is zẃkseeg · a lol-
ki ko̗rniúl metelko̗des / hogi mind kiwúl / sm
ind belo̗l / ko̗rniúl meteltettek lennēk | kíwv́l
ruhazatongba . hogí fo̗lo̗tte íelo̗s ne lenneh
| bezedo̗ngben . hogi meg ellenzhetetlen leg
io̗n . čeleko̗deso̗ngben / hogí vtalatos ne lenn
eh . erzeko̗nsego̗nkben / hogi zertelen azokat
folni ne hannoiok | Sbelo̗lis · gondolatínk
at zentẃl tartuan . keuansagonkat tiz
tan . Igíeko̗zeto̗nket igieno̗so̗n | ezokrol m
ongia zent paI . ko̗rniúl meteltetteto̗k nē
kezzel . de vronk krístusnak ko̗rniúl me
telko̗deseuel . hogi meg foziatok a thẃ te
sto̗to̗ket / az o̗ keuansagatol | harmadzer E
do̗s vronk · akara ko̗rníúl meteltetni a Sid
okert . hogi neh menthetneiek magokat mo
nduan : nem fogagiok o̗tet / mert kilo̗mbo̗z
a mi Atiaínktol / kik ko̗rniúl meteltettek m
agokat | Negíedzer / az o̗rdo̗gokert / hogí az


{99}
o̗ embo̗rre letelet / ne tunnaiak / mert ha felh
nem vezih uala vronk Iesus · eh bino̗so̗knek to̗
rueníet · ottan meg erti vala o̗rdo̗g / hogi istennek
fy̋a volna / seh kepen · sem Iudasnak nem hatta
volna el arulnía . sem a Sidoknak pílatossal
meg o̗lettetníe | ezo̗n okaert teueh az vristen
hogi zent Iosefnek íegio̗ztetneiek Azzoníonk
Maria / minek elo̗tte / meheben akara zallani
Oto̗dzer fel veue vronk Iesus a ko̗rníúl me
teltetesnek to̗rueníet / hogi míndo̗n igassag
ot · mutatna magaba / mikepen ezert kerez
to̗lko̗deek meg is . hogi mí es o̗ro̗mesben ko̗uet
no̗io̗k o̗tet az Alazatossagnak dolgaba | Ha
todzer / hogi meg mutatnaia . mert istento̗l
vala a ko̗rniúl meteltetesnek to̗rueníe egi
ídeig · my̋g o̗ zent felsege a kereztsegnek zen
čeget zero̗zneie | hetedik okaert <hogi meg>
Niolczad napon ko̗rniwl meteltetek vronk
Iesus . hogi meg ielo̗nče . hogí a mi fel tamad
asonknak níolczad napian / mindo̗n kento̗l / es
níaualiassagtol meg zabadulonk . mert azo
kat . mind el meteli ko̗rniwlo̗nk · a y̋oh Isten
ezt peldazia uala edo̗s vronk Iesus . níolczad
napi ko̗rníẃl metelteteseben . mert míkepen
ez velag folíasa / hat korban mulik el . heted
ik a halal . kinek my̋atta / eh velag · a meg hal
oknak el vegeztetik | Niolczadik kor lezo̗n / ah
fel tamadas . kiben a ko̗rniúl metelko̗des / a m
ih testo̗ngben / tekelleto̗s lezo̗n / miert míndo̗n
fogíatkozastol / es níaualʼassagtol a mi testo̗nk
akor zabadul meg · Imeh azert / meli ígen al
kolmas lo̗n az edo̗s vrōk ko̗rniv́l metelko̗deseh .


{100}
az harmadík tanusag melleh
gondolhattíok aitatossagbol · hogi my̋ert / í
ol tugia vala a Bodogsagos zẃz Maria / me
rt <io̗th volna ez velagba azert> nem io̗th
volna ez velagba az o̗ fy̋a azert / hogí to̗r
uent to̗río̗n · de ínkab hogí / az iduo̗ssego̗s t
o̗ruent meg mutassa | eh mai napra iut
uan / smeg gondoluan . hogí vristen a ko̗rn-
níẃl metelko̗desnek to̗rueniet · atta volnah
a Sidoknak a firfi gíermo̗ko̗kro̗l · monda
Zent Iosefnek · o en zwzesego̗mnek tanuy̋a
Istenben zereteto̗s iegio̗so̗m · Iol tudod ímm
ar hogi az en fẏam / elo̗ isten | menníel svy̋d
fel Ierusalembe / sah mínt kẃnnieben lehet
meteltesd ko̗rniẃl / a papokal te neko̗d aia
nlom . eh no̗mo̗s gienge giermo̗ko̗t míndo̗
no̗knek tero̗mto̗iet · sbeh polaluan vronk
Iesust o̗leben ada · zent Iosefnek · so̗h kegigh
el mene vele . o dragalatos Atiamfy̋ai . sm
it <.> alitaz mínemẃh edo̗ssego̗so̗n vízih ua
la zent Iosef vronk Iesust o̗leben . bízoni hi
zo̗m hogi my̋g fel viue Ierusalembe · saz o̗
zẃz Anníanak meg hoza adzig netalan
tan ezo̗rzer čokolta meg vronk Iesust . o
Bodog Ioseff · kih nagi meltosagra . es víg
aztalasra valaztatal a y̋oh istento̗l · fel
viuen azert eh mai napon a giermo̗k Ie
sust Iosef · a templomba keri uala a pap
okat · hogi giengen čeleko̗dnenek vele | me
rt igen gienge giermo̗k volna · gondoldh
meg it ha teheto̗t · mikepen sy̋r keserues
o̗n az istennek <Anni> fy̋a . ko̗nueez / es ko̗uek


{101}
o̗l / az nagi Serelo̗mert hullatuan . a meg
taglasban ero̗tto̗nk / az o̗ dragalatos zent
véret nagí beuo̗n . ugi mínt kaialtuā / az E
mbo̗ri nemzettre mondanaia . o embo̗r te er
o̗tted zenuedo̗m eh kent · ero̗tted hullatom v
ero̗met · a te zereteto̗dert sirok · meeg ẏdo̗u
el nagíobakat tezo̗k ueled . mast kičin vagi
ok · ehre | de Alkolmas ido̗t varok / sahkoron / m
indo̗n tagaímat meg sebo̗sítteto̗m ero̗tted
smeeg / a kereztfara es · fel fezítteto̗m maga
mat . ah te zereteto̗dert · o dragalatos Atía
mfy̋ai / ko̗nio̗rwlío̗nk azert / mi es az edo̗s gie
nge vronkon / mert nagi kent zenuede a ko̗
rniẃl metelesben . smeg víuen azert · zent
Iosef a giermo̗ko̗t / o̗ zent zwz Anníanak / es
latuan a bodog zwz Maria hogi meeg is ko̗
nuezne vronk Iesus / szomorwh orczaual vo
lna nagi ko̗nuhullatassal · čokolasaual · es z
wzei teíeuel ko̗nio̗rgeti vala o̗tet | O Bodogs
agos zwz Maria / mit teez hat ahkoron ? miko
ron latod ah te edo̗s fy̋adat harmincz harō
eztendo̗s koraban : talpatol fogua teteiglen
meg sephetuen / a magas kereztfan . figgení
es zent vereet / mínd čopiglen ki ontaní . la
tuan azert vronk Iesusnak ko̗rníúl metelt
testet / az edo̗s Maria mondhatia vala · o en
zerelmes fy̋am es lsteno̗m . y̋m eh maí napō
ah Bino̗so̗knek egíkho̗z hasonlad magadat / es
vero̗det hullatad <...> eh bino̗s velagert
aldot legi azert / en edo̗s isteno̗m | ezo̗r keppen
valo halakat mondok teneko̗d / hogi a zegeń
bino̗so̗kert ennere alazad magadat · vala


{102}
mí zolgalatot tudok / en tenno̗m / te felsegod
nek mindo̗nre keez vagiok | kínek zolgalat
iara / tegio̗n mínket is meltoua / az edo̗s wr
Isten kih eel . es orzagol . o̗ro̗kkẃl o̗ro̗ke . Amē
Zent Basílíus píspo̗k eleteh
Ah zent Basilíus pispo̗k es doktor kap
adocianak tartomaniabol Cesarea
neuú varosbol tamada čheet eztendo̗s kora
ban adatek a deaki tudomaniokra . Annak
vtanna Atenasba tanula . go̗ro̗g tudoma
niokat · Smikoron / ah fele iraso̗gba . az o̗ ert
elmere / akarattia zerent / meg nem lelhet
neie az o̗ tero̗mto̗iet / azon eẏel mikoron I
matko̗zneíek / egi velagossag ielo̗nek neki
sahra vona az o̗ elmeiet · hogi a kereztíens
egnek írasat / mínd el íarnaia . sholtekelue
ottan Egíptomba mene · kih ímmar kerez
tíen orzag vala . sot kezde a zent Irast ta
nulnía .| Immaran lo̗lkeben kereztíen le
uen : meg tereh go̗ro̗g orzagba / es ot . sok bo̗
lčeeknek . meg mutata az iduo̗ssegnek vt
at . kik ko̗zo̗t az eubolust . az o̗ mesto̗ret . kih
vele igen veteko̗dik vala . meg fedde . es ha
rmad napeg / etel nekẃl maraduan egí
ẃth vele / saz ísteni dolgokrol bezeluen / m
egh tereh az vronk Iesus hitíre . a nagi po
gan doktor · kik mindo̗no̗ket el aduan / es
Iduo̗zitenknek zeretetiert · mínd zegenío̗k
nek oztogatuan / Antiokhiaban menenek
shirdetik vala / es predikaliak uala . vronk
kristust · ot a bo̗lčeeknek | onnan io̗uenek
lerusalembe / es a zent Maximinus pispo̗k


{103}
to̗l kereztsego̗t kerenek . ki fel keluen azon
nal / a Iordan vizere uíue o̗ket / hogi ahba
kerezto̗lneie meg o̗ket / kiben vronk Iesus
is / meg kerezto̗lko̗do̗t vala . Smíkoron a B
asilíus / a y̋o Istento̗l kerneh íegío̗t / a hítro̗l
nagí velagossag . vellam keppen zalla reí
aiok a Menio̗rzagbol / es a velagossagbol eg
galamb zalla a Iordannak vízere / smeg zauar
ítuan a vízet / meg fel ro̗pẃle / sa zent Bas
ilius ottan meg kerezto̗lko̗dek / azo̗ mesto̗re
uel / snem sok ido̗ el muluan Antiokhiaba
terenek · holot fel pappa lo̗n / a zent Basilsꝰ
sonnét ozton tere az o̗ hazaíaba . Cesareab
an / mínd az Eubolussal egíeto̗mbe | smíkorō
lmmar · othon lakneíek / snagi Iamborwlh
elne eh Basilius doktor / meg íelo̗nte wrIst
en / a zent Eusebius pispo̗knek / hogí o̗ vtan
na . e Basilius lenne pispo̗k · kih nem sok ido̗
vtan beh telíeso̗dek | Minemẃ zent embo̗rre
lo̗n a pispo̗kseegben . smelí híw zolgaía / az v
rístennek | a puztaba lakozo Effrennek / m
eg Ielo̗nte az vrísten latasba . kih imilíen
latast lata o̗ felo̗le / el rittetuen egízerre
a zent Effren / lata egi thẃz ozlopot / afe
íe zínte az eget erí vala / símilíen zoot ha
lla / ílíen a nagi Basilius | Svy̋z kerezt napí
an · a zent Efiren Cesareaba meneh / hogi m
eg latnaia eh zent embo̗rt / kit mikoron la
tot volna pispo̗ki o̗lto̗zetíben az egihazih
Nepeknek / eko̗s Seregiuel / tizto̗leto̗so̗n men
nie / meg vtala o̗tet / az Effren barat . nagi


{104}
on čudaluan ezt / hogi az vrísten : e · nagí
tizto̗ssegben elo̗ embo̗rt · thẃzes kolabnak
íelo̗nto̗tte volna | kít eh zent Basílíus lo̗l
keben : istení ielo̗nedbo̗l meg ertuen · hozz
aia hiuata · es az o̗ hy̋t gondolattíarol · k
it felo̗le gondolt vala . titko̗n . meg fedde
zeretettel | slata az Effren : hat thwzes ní
eluel zol o̗ neki · azonnal meg ba<.>nuan · eh
gondolatot . meg ko̗uete / eh zent Basilíus
pispo̗ko̗t <| saztis meg kerde hogi zolna Go̗
ro̗g níeluo̗n míkoron o̗ Níeluet nem t
unnaía Sezutan ko̗nio̗rgene> /Sezutan
kere / a zent Basiliust · hogi níerneíe meg az
vrístento̗l . hogi tudna o̗ es · zolní go̗ro̗g ni
eluo̗n ís . kit nehezen to̗n a Bodog pispok
de míhelío̗n ímatkozek / azonnal go̗ro̗gh
ẃl kezde / az Effren barat zolní | Mas ze
rzeto̗sis latuan / eh zent Basilíust / nagi
vduarral egizer mennie : meg vtala o̗tet
alítuan : hogi eh zent pispo̗k gio̗nio̗rko̗d
neiek / a fele pompasagba . de zozat lo̗n o̗
hozzaia menío̗rzagbol monduan : te na
gíoban vetko̗zo̗l gio̗nio̗rẃsegben . kit veezh
a te mačkadnak farka to̗ro̗lgetesbo̗l ho
nnem mínt Basilius pispok . ilien ponpa
ual valo iarasaba | o̗Ii hatalmas vala az
edo̗s isten elo̗t az o̗ ímačaga . hogi valamít
az vristento̗l keer vala . mind čak kẃnniē
meg níeri vala | Am eh · a valens čazar mí
koron o̗tet / zanki akarnaia vetníe . my̋ert
az Arrianos eretneko̗ket : erossen haborg
attia vala / eh zent embo̗r / sok ko̗nueket


{105}
elleno̗k zero̗zuen / míkoron a čazar o̗n
no̗n kezeuel irnaía a zankíuetesnek / Se
ntenciaiat míért otalmok vala / az Eret
neko̗knek . egi mas vtan / harom pennat
to̗re el . solí ígen kezde / a keze raita rez
ketni hogi soha / el nem vegezhete / a leuel
et | sel zaggatuan / a mít y̋rt vala / el ha
gia ozton : a Sentencíanak ky̋h adasat | Eg
izer / zinte olí ífíat zabadíta meg / o̗rdo̗gt
o̗l . hogí kíh / o̗nno̗n keze írasaual / atta va
la magat o̗rdo̗gnek / meli Irastís hattra
vo̗n to̗lo̗k | nagi sok poganokat teríte / az
Iduo̗zítenknek hítíre . Ira no̗mo̗s Regulates
a zerzeto̗so̗knek · kít ko̗uetnek / a · kalugier
Baratok · kibo̗l nagí sokan / zenteis Io̗nek
my̋g Ania zent egihaznak egiessegebelo̗
nek / de immar a fele zerzet / haznalatlā
miert Anía zent egihaztol el zakattan
ak / nagí zentẃl eluen azert . telíes elete
ben / e zent Basílius pispo̗k / kih múlek ez
vilagbol / kís karačon napian gracíanos
čazar ideieben / es temettetek / az o̗ testeh
pispo̗ki egihazaba | lo̗lke kegíg vítetek az
o̗ro̗k bodogsagban · kít engegio̗n mineko̗
nkes / Atia : fy̋u : es zent lelo̗k / Am̄ : ugi legió̗
vy̋zh kerezt napí predíkacío
Vy̋zh kerezt napia | harom čudakal ze
nto̗ltetek meg / mert ez mai napon . I
madak vronk Iesust : a harom zent kirali
ok : mínt ístent . nagíon megis Aiando̗koz
uan o̗ zent felseget / mint Meníorzagnak


{106}
kíralíat · kerezto̗lo̗ zent Ianoses · ma kere
zto̗le meg Iduo̗zíto̗nket /sez napon valto
ztata borra / a vízet zent Ianos Euange
lístanak meníeko̗zo̗íeben . mínek okaert Me
nníeí íelo̗netnek neueztetik / eh vy̋zh ke
rezt napía | mert az ego̗n : Ielo̗nt číllag
mutata meg · mah / a harom kíralíoknak
a zíleto̗t vronk Iesust / es vronknak bizo
ní istensege · meg ielo̗ntetek fo̗lẃl . miko
ron . zent lelo̗k isten · galamb kepeben za
lla reiaia / es az Atía / o̗ fy̋anak ielo̗nteh
nagi mendo̗rgo̗ zoual | eh mai napon
íelo̗ntetek elo̗zer . vronk Iesusnak díčo̗se
ge / a vy̋znek borra valtoztatasaban / m
ert Iduo̗zítenk : tízen harmad napí gíe
rmo̗k koraban ímattatek / a harom ze
nt kíralioktol | smikoron harmincz ezte
ndo̗s smeg anne napi embo̗r volna / meg
kerezto̗ltete magat : a Iordan vízeben
seztendo̗uel annak utanna / meg azon N
apon / a vízet / istení hatalmaual . borrah
valtoztata . de míert hogi : Anía zent Egí
haz . eh mai innepo̗n / ahrol ēmleko̗zik / ho
gí a harom kiraliok · vronkhoz io̗uen ím
adak o̗tet . smeg Aiandekozak Ehro̗l le
gion Lo̗lkí íduo̗ssego̗s tanusagonk
kih melle tunnonk kelh / hogi miert vronk
krístus bekesego̗s kirali . azert io̗ue / ez vel
agra hogi bekesego̗t zero̗zne / es hozna | A
nnak okaert · haromlele bekesego̗t hoza
embo̗rnek : Ido̗nek : ziunek : es o̗ro̗ke valo m
eg maradasnak bekeseget | e haromert


{107}
zẃkseeg lo̗n / hogí kíralí · Isten · es embo̗r le
nne | kiralí ahra / hogi ko̗zo̗nsego̗s bekeseg
o̗t zero̗zhetne · mind eh fo̗ldo̗n / kiertís · aka
ra hogi / a zíletesenek ideíen / egí wr bírn
naía čak · mínd ez telíes fo̗ldet | zẃkseg lo̗n
ezís / hogí vronk Iesus halhatatlan ísten lenne
azert hogí / neko̗nk az o̗ro̗k eletnek bekese /
get adhatnaía | kelh vala touaba vronk
Iesusnak lenni halando emborn[.]k · hogí
ziuo̗ngben ís / bekesego̗t adna | ez harmat
íelo̗ntek meg · ma o̗ benne / eh no̗mo̗s harō
kiraliok / az o̗ Aíandekogban · az Araníban
o̗ kirali meltosagat · a To̗míenben : istení fe
lseget | a kenetben mutatak / az o̗ halando
emborseget Mikoron azert / ziletteto̗t vol
na vronk Iesus / saz harom zent kiraliok na
p kelet fele · valo viktorialís hegio̗n / imat
koznanak | svarnaiak nagi keuansagual
ah Balam kaldeostúl / meg igert číllagnakh
ielo̗netít | vy̋h čillag ielo̗nek az Also ego̗n / ne
kio̗k · mikepen Arani zay̋u zent Ianos mon
gia ko̗zepo̗tte eh čillagnak / egi zeepseghwh
giermo̗k ielo̗nek · kinek feien <kerezt> feno̗sh
kerezt vala · shallak eh harom kiralíok / hog
zozat lo̗n o̗ hozzaiok monduan mennieto̗k Sido orzag
ban / smeg lelito̗k a zileto̗t giermo̗ko̗t · kík a
zon fel kezwluen / snagi Aiandokot zero̗zu
en / el indulanak elo̗tto̗<n>k menuen a čillag
mind Ierusalemnek varosaiglan | slatuā a
kirali varost alitak · hogi ot lelneiek megh
a kit keresnek vala | my̋ert hogi a čillag is el
enízo̗t vala elo̗lo̗k sbe menuen / ot kezdeek kerdo̗zni hol vol


{108}
na ah Sídoknak kiralía / sot ertek meg / hogí
Betleheembe kellene keresnio̗k · mert az wy̋
kíralírol valo iras / azt mondanaía | mínek
okaert . kíh menuen Ierusalembo̗l . ismeg m
eg ielo̗nek a čillag / es nem hagía el adzy̋g
o̗ket my̋g oda víue / a hol vronk Iesus zileto̗t
vala : kit Imaduan es <imaduan> meg Aíande
kozuan / nem terenek IerusaIembe herodes
kirahhoz · kíre o̗ket kerteh vaIa / de mas vt
on . terenek hazokhoz / mínt vrnak Angíalía
meg ielo̗nte nekio̗k kíh melle tunnonk
kel / hogi isteni zerzesbo̗l | harom okaert / me
nenek ah zent kiraliok vronk Iesust keres
uen IerusaIemben . Elo̗zer mert o̗k / az vr
onk Iesus ziletesenek ideiet / tugiak valah
de a heliet nem / azert a zileto̗t kiralt / a
kirali varosban / alitak / meg lelnie | meli
vala a Ierusalem . Masod oka lo̗n ennek
hogi a Bo̗lčekto̗l / ot a varosba / hamarab
meg kerdhetneiek hol kellene / a Sidok kir
alianak zilettetní | harmadzer · hogi a go
nozh Sidok . maga menthetetleno̗k lenne-
nek . kik tugiak vala a nagí profeta zílet
esenek heliet / iol lehet az ideiet / tekelleto̗s
seguel nem tugiak vala | kít a harom zent
kiraliok a Sidoknak meg ielo̗ntenek / so̗o̗k
kegik a kiraliok / a helt meg mondak / o̗ ne
kik /kibo̗l igen zidalmaztatik a gonoz Sido
knak tuniasagok . míkoron y̋me eh kirali
ok . hiuen az egi profetaioknak / ah Balam
nak / kih eh čillagrol o̗ nekik / es a giermo̗k
ro̗l profetalt vala .| a Sídok a sok profeta
knak sem hínek | a kiraliok keresek / az ide
go̗n kiralt · a gonoz sídok kegig · meg vtal-


{109}
ak / az o̗ tulaidon kiralíokat · o̗k nagi mez
zeh fo̗ldro̗l io̗uenek · ezo̗k kegig / čak Ierusa
lembo̗l · sem menenek Beetleembe · a No̗mo̗s
kiralíok hozzaía ío̗uen / keresik uala o̗tet
monduā · hol uagíon a Sidoknak kiralíak
[.]h mast zileto̗t ? latok nap kelet fele / az o̗ čil
lagat / es io̗tto̗nk ahrā / aiandekokkal . hogi I
magíok · melí igegben mikepen a zent Remi
gíus mongia vallak / vronk Iesust bizoni kír
alnak / bizoni Embornek es bizoní istennek / kit
haluan erodes · igen meg zomorodek smind
telies Ierusalem o̗ uele egíeto̗mbe Harom
okaert elo̗zer / mert a gonozok / nem o̗rwlhe
tnek az Igaz embo̗rnek · ko̗zígbe ualo io̗uetín
Masodzer / hogí a meg zomorodot kiralíal
bankoduan a Sidokis / ez hy̋r halua : hízo̗lko̗dn
enek Erodesnek / hogi o nalanal / egíeb kíralẏ
nekio̗k nem kelh | Harmad okaert / egezh Ieru
salem meg zomorodek / az vronk Iesus zíletes
en : mert ezt gondoliak vala · hogi a kristus
kirali / sherodes · ha meg vínak a kiralisage
rt / o̗ nekik ehbo̗l sok niomorwsag esneíek | Azert o̗zue
gíutuen erodes · a Sido feíedelmeket · tudako
zik vala rola / hol kellene a kristusnak zilet
tetni | sa Sidok meg mondak / hogi Betlehembe
a Mikheas profetanak Irasa zerent | kith mí
koron erodes meg erto̗t volna / hozzaia hiua
ta a harom kíraliokat · smeg kerdo̗ze to̗lo̗k / n
agi zeretettel · mikoron lattak volna / az wy̋ či
llagot · smeg ertuen to̗lo̗k · el Bočata monduā
Menníeto̗k Betlehembe sot keresseto̗k · sha me
gh lelitok izennieto̗k meg enneko̗m · hogi enis
imagiam o̗tet /| ezt kegig ahra mongia valah


{110}
hogi el vezthetneíe vronk Iesust · el menuen
azert / a harom zent kíraliok Betlehemben
a čillag vezerlesebo̗l / meg lelek a ko̗o̗z ha
zat · sbe menuen a hazba . latak a gierm
o̗k Iesust az o̗ Anníaual / mert a Zent Iosef
istennek akarattíabol nem vala ot ahko
ron . es a fo̗ldre borulua ímadak Iduo̗zíten
ket . es az aíandeko̗kat / melíeket hoztanak
vala . Beh mutatak neki | tudnía mínt Ara
niat · To̗mient : es draga keneto̗t . mindini
ket . nagi beuo̗n | ez Aiandokokat kegig hozak
Negí okaert / elo̗zer Azzoníonk Mariaēt
az Araniat · mínt zent Bernald doktor m
ongía / hogí az o̗ zegeníseget kẃnníebíten
eie vele / a Tho̗míent / az ístallonak dohos
sagaert / a keneto̗t a gíermo̗k tagíaínak
meg ero̗ssiteseert / es a Bo̗lčo̗ben <valo> ter
mo̗h fero̗gnek / meg o̗leseert . kíh íol lehe
th soha az vronk . bo̗lčo̗ieben nem terme
Masodzer . mínt zent Agoston doktor / mo
ngía . hozak a zent kíralíok ē harom Aían
dokot / mert az Araní az adoban adatík vala
a To̗míen az Aldozatnak ídeien zẃkseegh
ah kenet a temetesre ígen alkolmas . ielo̗
ntuen ehben / az vronk kristusnak kíralí
meltosagat : istení felseget / es az o̗ halando
embo̗rseget / harmadzer / mert ah mínth
Zent Maxímus píspo̗k mongia az Ara
nba / íelo̗ntetik vala / a mi fogsagonknak
dragalatos valčaga / a to̗mienbe / az o̗r
do̗gi imadasnak / meg zo̗nese / sa bízoní is
ten imadasanak / es zolgalatnak / el kez


{111}
dese / Ah draga kenetben kíuel / a meg holt
testo̗t meg rotadastol sok ideíg meg tartha
ttiak / a mih testo̗nknek meg vy̋ulasa / es fel
tamadasa peldaztatik · meliek edo̗s vronk
nak my̋atta leendo̗k valanak | Negíedzer
mint zent Gergo̗li doktor mongia · hogí
ehben meg ielo̗ntessek / míth kelío̗n neko̗nk
Iduo̗zítenknek adnonk / az Araníon bo̗lče
seg peldaztatik · a to̗míeno̗n az Imačag
nak íozaga ielo̗ntetik / adraga keneto̗n / a
testnek meg niomoritasa ertetik | a zileto̗t
giermo̗k Iesusnak · Menniei kíralíonknak
Araníat adonk · ha azo̗ zíneh elo̗t a m
enníeí - Bo̗lčesegnek velago
ssagaual fenlo̗nk · To̗míent adonk / ha a
testi gondolatokat / zent Imačagnak ínčo̗
lko̗dese my̋at / a mí ziuo̗nknek oltaran me
gh giutío̗k / draga keneto̗t adonk vronkn
ak / ha a testi bino̗ket / a tiztasag tartasnak
fegiuereuel / meg níomoritíok · meli Aiand
okokert aad az vristen o̗ro̗k eleto̗t Amen
A harom zent kíralíoknak Gas
parnak Baltosarnak es Melkhí
ornak eleto̗kro̗l ko̗uetko̗zíkh
A Harom zent kiralíoknak . Gaspar . B
oldisar / es Menníhar vala neuo̗k / kik
vronk lesushoz io̗uen / ímadak o̗tet tizenh
armad napí giermo̗k koraban <imadak> / eh
no̗mo̗s zent kiraliok / nap kelet fele valo / pe
rsidanak tartomaníabol tamadanak / melʼi
Belso̗h indíanak neueztetik / es Sabba orzag


{112}
nak / my̋ert a Saba neuú / folío vy̋z altal folía
az orzagot /Ezo̗k kozzẃl a | Gaspar kíralí / míko
ron vronk Iesushoz io̗uenek / hatuan eztendo̗s
vala | Baltosar Negíuen | a Melkhíor kegíg / hwz
eztendo̗s ezo̗k mind harman · nagí termezeth
tudo Bo̗lček vala / saz eegh forgasanak tudom
aníaba ígen esmeret vettek · S a Balaam profet
anak / kih baluaní ímado papíok vala / a poga
noknak maradeki valanak | meli Balaam Ime
zt profetaIta vaIa az o̗ Nemzečegínek . Iakob
patríarkatol čillag tamad / es vezzo̗ tamad Iz
raelto̗l es meg veri eh vezzo̗ / moabnak hercze
gít / eh io̗uendo̗ mondast eh pogan profetaual
az vrísten lduo̗zítenkro̗l mondata / íol leheth o̗
maga sem erte / kih a Sído nembo̗l vala tama
dando / es az o̗rdo̗go̗knek hatalmokat meg to̗rendo̗h
seh kiraliok ezt ertek raita / hogi mikoron eh ve
zzo̗ / az az a hatalmas kirali / kih fo̗ldet smenníet
birnaía zilet[.]tik / tahat vy̋h čillag ielo̗nnieek / az
ego̗n | minek okaert ah Balaam fy̋ai / mínt Ara
ní zaíu zent Ianos mongia / tizenketto̗t valazta
nak ko̗zzẃlo̗k · sha valamellik meg hal vala / A
nnak fy̋at AIlattiak vala heli<eg>eben / ezo̗k mind
o̗n eztendo̗be : harman harman / egi holnapn
ak vtanna / zerrel zerrel · fel mennek vala / a n
agi magas víktoríalís neuú / hegíre · es ot laku
an harmad napeeg / nagi zenuedeto̗sseegbe · meg
mosodnak vala ozton / kih o̗ nekik gionas vízet
uala / símagíak vala : ennek vtanna / az vrístent
keeruen o̗tet / hogi a číllagot kírol zolt volna
az o̗ Attiok a BaIam / meg mutatnaía nekío̗k | M
íkoron azert karačon napíanak eẏelín · vigía
aznanak / az vẏonnan tero̗mto̗t číllag meg íe
lo̗nek nekik · smikepen vy̋z kerezt napian m-


{113}
egh mondatek · a Sidoknak zileto̗t kiralt megh
ielo̗nte / es vona az o̗ keuansagokat ahra / hogy̋
hozzaía mennenek es imadnaiak | eh felsego̗s na-
gi kiralt · kik mikoron a parančolatot · beh telíesi
to̗ttek volna / mas vton terenek meg az orzagog
ban | Angialí ielo̗nedbo̗l · kík iol lehet el hagiuan
a pogansagot · az vtan / vronk Iesusnak : híuei lo̗
nek | de maga a vy̋znek kerezčeget / fel nem ve
ttek uala · my̋g a zent Tamas Apostol az iduo̗zi
tenknek hitet / ot nem predikalla | meli zent Apostolh
mihelt o̗ket / a hitnek agazatíra meg tanítah
smeg kero̗zto̗le / meg hagíuan mindinik / a kíra
lisagot o̗ predikator tarsí lo̗nek kik azon orz
agba kih muluan vrban / vitetenek az isten or
zagaba | kiknek testo̗ket a nagi konstantinus ča
zar Indiabol · hozattata konstancinapoliba . Sido̗
iartaba · ah zent Eustorgius pispo̗k . Mediolanom
ba hoza | sonnan az vrísten akarattiabol nagy̋
kolonníaban sot níugoznak mostan egeezh testo̗gben · a y̋oh
Istennek tízto̗ssegere · kíh aldolt legio̗n · mid o̗ro̗ke Am̄
A Remo̗te zent pal eletero̗l ko̗uetko̗zík
Pal · Ro̗n / Leg elso̗ puztaba lakozo : az vy̋ to̗r
uenbe · mint zent Ieronimos doktor mōgia
Sa decíus čazarnak : a kereztieno̗ket haborgat
asa elo̗t / mene a ky̋etlen puztaban | ezo̗n ido̗be
mikoron / eh remo̗te <also> zent pal / also tebaida
nak varosaban tamaduan . tízen hat eztendo̗s
Embo̗r volna / kih mulanak zilei sčak o̗nno̗n ma
ga marada / egi hazas hugaual / az Atiai o̗ro̗k
segben / hogi halla / mert a kereztieno̗ket míndo̗
nẃt haborgattatnaia / a čazar / míndo̗n íozag
at / es hugat / el hagíuan · futa a hegies fo̗ldekn
ek puztaiaba / segi nagi ko̗ hasadeknak barlan
giaba mene · kih mellet : egi Reghi palma termo̗h


{114}
fa vala / es tiztasagos forras / smind telíes eletebe
ot lakek / embo̗ro̗knek tudasok nekẃl | de mikep
en ot elt legio̗n / nínčen embo̗ro̗knek tudasokra
Mikoron kegíg / eh zent pal / zaaz tizenharom
eztendo̗s volna | Mas puztaba lakik vala / a na
gi puztaba lakozo / zent Antal Apat / kinek im
mar . ot lakasanak / ty̋zh heían zaz eztendeie
vala / kezde ezt gondolni / hogi puztaba / to̗b Bar
at o̗ nalanal nem lakneiek · Segi ehẏel / megh
Ielo̗nte wristen : hogi a Belso̗ puztaba / o̗ nala
nal . iob Barat lakneíek egi / selís kẃlde hogi
meg keresneie / es meg latogatnaía o̗tet / kih
el feleduen / az o̗ venseget / sistapiat kezebe ve
uen / kezde a puztanak belso̗ reze fele / sẏetní
| shogi menne / lata egí allatot / hat felig emb
o̗r / sfelík loh / kíh az o̗ Iob labaual / meg mut
ata az vtat · nekí | smíkoron eleíbe vette uolna
az utath zent Antal / sigen menne lata / mas
allatot / kinek fo̗lso̗ reze / embo̗r vala / saz alsoh
reze kecke / stahat palmaknak gíumo̗lčet vízi
smeg erte / hogi o̗rdo̗g volna . azert nem go
ndola vele / sazon ko̗zbe / el estuelo̗dek | o̗ kegig m
eg zaluan / egi fah alat / segi kičit níugoduā
mínd az eczaga ímačagba lo̗n foglalatos / Sh
aẏnal elo̗t ígen reguel / egí tenízo̗ farkas / a
hegí alat nekí íelo̗nuen / víue o̗tet / a zent p
alnak čellačkaianak aitoíara / sbeh menu
en zent Antal apat / a ko̗ hasadeegba / nagy̋
lassan | kezdeh halgatni / ha valamít · ot ero̗z
ne . de mẏert setet vala / meg ẃteh a labat
egí ko̗be / kit meg ero̗zuen zent Pal beh zar
la : az Aitot / nagi ero̗ssen | zent Antal kegig
igen ko̗nío̗ro̗g vala neki / hogi meg nítnaía


{115}
mert ha meg halna / sem menne adzy̋g el on
nan | vegezettre meg gio̗zetek a kegío̗ssegto̗l zēt
pal / smeg nítuan az aítot neki / beh bočata · sm
índiník / meg neuezuen egi mast · ko̗zo̗ne egík a
masiknak / ennek utanna egi mas níakarah
esuen / čokolgattiak uala egi mast / Sa forrasn
al / mínd ketten leh ẃluen / zolanak bezellenek
egí massal / nagi sokakrol · delko̗r kegig / hogi
el io̗t volna · egi hollo hozzaiok ro̗pẃle · segi ke
níeert to̗n leh elo̗tto̗k / Shalat aduan zent pal
ehro̗l / az wristennek monda / eh madar ímmar
hatuan eztendeíe uagíon / hogi ehkoron mind
o̗n napra / fel keníeret / hozot čak enneko̗m · sím
az vrísten latuan a y̋o vendego̗t / a prebendat
meg ketto̗ztette | srnikoron egik sem zegneíe me
gh a masik elo̗t / mind večernenek oraiglan el
kíh níula : az ído̗ | suegezettre eh kepen igíeno̗so̗d
enek meg / hoǵi mind ketten fognaiak | sugi ozto
zanak meg a kenierrel / sah forrasbolis y̋unak
segiczaka alomnekẃl maradanak / az isteni di
čiredben | Reguel kegig meg ielo̗nte zent pal eh
Bodog Antal · apatnak / hogi ímmar a y̋oh ísten
hamar ki uenneie ez velagbol · kit haluan zēt
Antal / nagi ero̗sh sirast kezde tenníe | Latuan
ezt / Remo̗te zent pal / gondola <ezt> ha az en A
tiamfy̋a / halalomon it lezo̗n / engo̗met el kes
erit az o̗ banattiaual · smonda zent Antalnak
meni celladban / edo̗s Atíamfẏa / Shozd el neko̗m
a palastot / kít Atanasius pispo̗k ada neko̗d / Sa
ba takaruan az en testo̗met · vgi temesselh | m
elíet haluan zent Antal sel čudalkozuan raita · ho
gí eh dolgot o̗ tunnaia / nagi hamarsagal / eel
laiaba tereh <zent Antal> sfel veuen / a palastot


{116}
síetue / Remo̗te zent palhoz índula · ísmeeg / Sm ·
íkoron az napō / mínd íart volna · smas napon ís
| símmar čak harom oraíg valo vta uolna / a ze
nt pal cellaíahoz / lata az o̗ lo̗lket / nagí feno̗ss
eguel a profetaknak / es Angialoknak / sa zenth
Apostoloknak serego̗gben Menío̗rzagba fel me
nníe | shamarab kezde eh zent Antal menníe
a Bodog zent pal barlangiahoz / slata hat · ter
do̗n alh / az o̗ teste / oli mínt Imatko̗zneíek | salí
ta hogi elne sa latasba meg čalatkozot volna / Smik
oron sokaíg varuan / símmí indulatot o̗ benne
nem erzo̗t volna | ko̗zelben menuen / halua le
le o̗tet / sa nagi sok sírasoknak vtanna / beh ta
kara a palastban / az o̗ testet / smeg monduā er
o̗tte a halattak zolosmaíat / a temetesho̗z kezẃh
leh de mikoron sem asoía / sem kapaía nem volna
kíuel a Seert meg asnaía / ígen kezde zomorkod
nía . Sazon ko̗zben / keet orozlanok ío̗uenek es az o̗ testenek
merteke zerent / seert asanak az o̗ ko̗rmo̗kel · sf
ey̋et haituan / dolgokra menenek | seh kepen oz
ton zent Antal / el témete a Bodog testo̗t / es az o̗
ruhaíat / kít a palma faknak leuelo̗gbo̗l zer
zo̗t uala / el víue · sazo cellaíaba ismeeg teruen
meg monda az Atiafy̋aknak / a melíet latot va
la · S a nagí ínnepo̗ko̗n a zent pal ko̗nto̗set ve
zi uala reíaía | el niugo̗uek kegig vrban zent
pal karačon hauanak tízed napían / vronkn
ak ziletese vtan · keet zaaz níolczuan het ezten
do̗ben / kẏh eel · es orzagol mínd o̗ro̗ke · Am̄ · legío̗n
A zent Antal apatnak eletíro̗lh
EEh zent Antal Apat · egíptomba tamada
No̗mo̗s / es Iambor zílekto̗l snagi gíengē
tartatek fel | kisdedsegeto̗l ffogua / igen giakorlía


{117}
vala · a zent egíhazat · Smíkoron tízen Níolcz ez
tendo̗s koraban / mind Attía · sAnnía · kih multak v
olna ez velagbo̗l / haluan a zent Euangeliomba
vronk Iesusnak eh mondasat · ha tekelleto̗s akarz
lenní menniel / sagíel míndo̗no̗ket / melíeket birz
soztogasd azokat a zegenío̗knek / es ko̗uesh engo̗
met · Skenčo̗d lezo̗n Menío̗rzagba ero̗tte / mindō̗
lozagat el ada / es a zegenío̗knek oztogata / az o̗ h
ugat Monostorba aíanla / a zent zẃzeknek o̗n
no̗n maga kegig Barati ruhat čenaltatuā / a va
rosnak kiuúle / egi puztaba lakozo venho̗z allah
kinek peldaíat / es tanusagat meg tanuluan | v
alahol a puztaban / to̗o̗b zentẃl elo̗ket / hal vala
hozzaiok menuen · lduo̗ssegnek peldaiat vezíh
uala míndíníkto̗l / Sennek utanna o̗nno̗n ma
ga kezde lakní / snagí sok haborusagokat zenued
vala · o̗rdo̗go̗kto̗l / melieket bo̗íto̗leso̗kkel · Imačag
íual / es vigíazasíual mínd meg gío̗z vala / Smiko
ron a buẏasagnak lo̗lket / meg gío̗zte volna · neki
ielo̗nek az o̗rdo̗g / Slabai eleiben esuen · monda en vagi
ok / a Buiasagnak o̗rdo̗ge / meg gio̗zel immar | ky̋t
zent Antal el ẃzeh elo̗le / zent kereztnek iegíeu
uel | saz utan ugi monda a puztaba lakozoknak
oli igen vndok allat az o̗rdo̗g hogi soha touaba
ímmar o̗ to̗le nem felo̗k | sennek utanna kemenb
eleto̗t foga maganak / mert giakorta / mínd azte
ly̋es ey̋et vigiazasba / es Imačagba mulattía vala
el | eczer ezik uala napiaba / večerne utan · čak ke
níeret · egi keues soual meg híntuen · vizet izik
vala nééha harmad napeeg / sem ezik uala · mind
onkoron a mezítelen fo̗ldo̗n fekzik uala / Es Cil
icíumba íar vala / egi esmero̗ zo̗mzegiat kerte
vala hozzaía / hogi zerzo̗t napogba / vínne enníe
meli puztaba egizer / az o̗rdo̗go̗k · ístennek engede


{118}
detibo̗l / olí ígen verek / es taglak · hogi az o̗ zolga
ía alítuan meg holtnak lenní / a faluba víueh
Smíkoron míndo̗n nepek / vgí síratnaíak mínt
holtat | Ey̋el meg eueleno̗duen : a to̗bí / a me ho
gí alunnanak / zolgaíaual meg a puztaba vít
ete magat / shogí leh fekúuek / a nagí kenba / m
ert sem ẃlhet sem alhat vala · Ismeeg hiua az
o̗rdo̗go̗ket a vy̋adalra | o̗k kegig kẃlo̗mb kẃlō̗b
vadaknak Abrazattíaba ielo̗nuen / az o̗ ko̗rm
o̗kel es zaruokal nagi kegio̗tlenẃl zagattak
Smikoron vronk Iesust hinaía / segečegre / nagí
hertelen čodalatos velagossag feno̗so̗dek / o̗ ne
kẏh | saz o̗rdo̗go̗k mínd el futanak / snagi zozat
lo̗n az Egbo̗l zent Antalhoz monduā / my̋ert h
hogi firfih keppen vy̋askodal neuezeto̗sse tezo̗n
tego̗det vristen mind eh telies fo̗ldo̗n | Smíkoron asok k
ereztieno̗ket o̗lettetneiek a pogan feíedelmek
eh zent Antal o̗ket kezde ko̗uetníe / hogí o̗ ís M
artíromsagot zenuedne vronknak neueert / de
mikoron latnaía / hogí sínkí o̗tet a hítert / meg
nem akarnaía o̗lníe | harmincz o̗t eztendo̗s ko
raban / a puztanak belso̗ / títko̗sb helíere mene
es kemenb penítencíaual kezde magat gío̗ttre
níe . smikoron meeg menne / egi ezẃst tanerth
lele / sigen kezdeh čudalní / hogí ki vítte uolna
a tanert / mẏert hogí símmí embo̗r níom / ot
nem vala | sottan meg erte / hogí o̗rdo̗g dolga
volna / szent kereztnek íegíet vetuen / el enízek
a Taner / saz vtan / meg egi nagi masa Ara
níat leleh / kit el tauoztata / mint egi thẃzet
sfel menuen onnan : egí magas hegíre / hẃz
eztendeíg lakek ot / sinkínek tudasara | de az
wristen meg íelo̗ntuen az vtan : o̗tet . sokak ke


{119}
zdenek hozzaía / gíakorta · menníe / Ielo̗súl zerz
eto̗so̗k kik a puztagba laknak vala / kiknek agi
ah vala az iduo̗ssegnek intesít Am egízẻ míko
ron latta uolna lelo̗gbe / hogi mind ez velag tel
íes volna o̗rdo̗go̗knek to̗riuel / sfel kaialtua mondana
ía / vram isten · kíčoda ohatia magat · hogí eh
to̗ro̗knek valamelígben ne akagion / zozat lo̗n
az Eegbo̗l o̗hozzaia monduā · čak az Ala[.]zat
ossag / tart meg embo̗rt / hogi meg ne fogattat
hassek | nagi zantalan čudakat to̗n vristen / eh
zent Embo̗rnek erdo̗meert / Smikoron a puzta
ban / sem volna níugodalma / a nepeknek sokzer
hozzaía gíúleso̗kert · Isteni ihlesbo̗l a zerečo̗no̗
kel harmad napi iaro fo̗ldo̗n / mene belieb · a pu
ztaba / es ot egi kis mezo̗n / kit vrísten mutata ne
ki melí mezo̗n keues palma fa is vala / sa hegy
alat / egi igen y̋oh forras / holot apalma fanak
giúmo̗lčiuel / es keníerekel niha eleh | meliet ne
mikoron a zerečeno̗k hoznak uala nekih <.> Sko̗n
io̗rwluen a zerečo̗no̗ko̗n / kik niha a kenieret vi
zik uala / egi kapat zerze / smeg kapaluā a fo̗l
det bwzat vete bele / seh keppen kezí munkaía
ual eelh vala / sugian ottan · azokert · kit hozza
ia io̗nek vala kapoztas kerto̗t is čenala / senne
han eztendo̗k el muluan / meg gío̗zettetuen az
Atiafy̋aktol · hozzaiok mene a klastromba / hogi
meg latogatnaía o̗ket / saz o̗ hugat latuan · ho
gi <az o̗ huga> immar el venult volna / sa to̗binek
mesto̗r azzonía uolna / ígen meg o̗rẃle raita
Sismeg a puztaba tereh / a hol egiedẃl lakik va
la / saz hozza meno̗ fratero̗ket / bezedíuel epitíh
vala / es a korokat meg giogitía uala · Gíakorta
a zent Angialok o̗tet / az eegben fel emelik ua
la / a papokat / es zerzeto̗so̗ket nagion tizto̗lívala


{120}
es nagí Alazatoson keri uala o̗ket / hogí meg ald
anaiak | Siol lehet deakul nem tud vala / de ma
ga Mínd a pogan bo̗lčeket / smínd az Eretneko̗
ket írasokal . níluan ualo okossagokkal / čak kẃ
nníen ottan meg gío̗zí vala / ha vele ueteko̗dn
ek uala /Egízer Alexandríaba menuen / sot a
nagi tanult embo̗ro̗k elo̗t predíkaluan / az Ar
ríanos eretneneko̗kẻk / kík elo̗tte alnak vala
čudakepen meg mutata / az o̗ hamossagokat
es teuo̗lígeso̗ket / smíkoron nemínemw Bo̗lček
reíaía gíultenek volna / hogí o̗tet meg čufoln
naiak / es tudatlannak mondanaíak / haluā
az o̗ predikacíoiat / nagion meg eppẃlenek
belo̗le / es vronk kristus Hítíre terenek | Ame
mikoron a Balakhíus neuú herczeg / kih ere
tnek vala / haborgatnaia a kereztíeno̗ket / Ann
era hogí / meg a baratokates / sa zẃzeketis / nil
uan meg mezitelenítuen / ostoroztatnaía . ze
nt Antal ezt meg haluan / leuelet írata nekíh
| kiben igen meg fedde o̗tet / ah kegío̗tlensegro̗l / s
meg is feniteh / hogi istennek haragía zallando
feíere / ha a gonoztol meg nem zo̗ník . melí leue
let el oluasuan / a herczeg . meg meuete . samelʼí
BaratoktoI a leuelet kẃlte vala / ígen verete / deh
o̗t napoknak utanna · loua hatara wluen / el es
ek : vala · melí loh erossen maruan / es rugdosuan
o̗tet / harmad napon bodogtalanul / kíh mulek
ez velagbo̗l / meg esmeruen isteni ielo̗nedbo̗l / e
zent embo̗r / hogi kí mulando volna ez velag
bol mínd el íara a fratero̗kat / kik ot a heginek
puztaíaban lakoznak vala / smeg erossituen vr
ba o̗ket / meg monda / hogi ki mulneiek / hamar
ez velagbol | sannak utanna / meg az o̗ cellaia-
-ba


{121}
teruen / egí keues nap alat / meg korula / sketto̗t
a fratero̗gben / kik o̗ neki tizeno̗t eztendo̗túl fogua
zolgaltanak vala / hozza hiuata / siduo̗ssego̗s tan
usagokat aduan nekio̗k / ugian kezo̗gben ki mu
lek eh velagbol /| mikoron zaaz / so̗t eztendo̗s volna
vy̋zkerezt nap utan tizenketto̗d napon / kinek Ar
tatlan testet / a ket Tanítuaniok / ugian ottan elh
temetek · a puztaba : sinkinek meg nem ielo̗ntuē
az o̗ temetesenek heliet / míert eh zent embo̗r / m
eg haluan / fel fogattata vala / ezt velo̗k · meegh
halala utanis / nem akaruan venni / simmi embo̗
ri dičireto̗t / az vristenert / kih aldot mīd o̗ro̗ke Am̄
A zent píroska azzoní eletero̗l /
Píroska azzoní / no̗mo̗s Romai polgarnak le
anía vala / meli zent zẃzet mikoron / a Cla
udius čazarnak zolgai / a kereztieno̗k egiha
zaba menuen / lattak uolna ot Imatkozny̋a / m
eg fogak o̗tet / es a čazarnak viuek / beh monduā
o̗ neki / hogi e' zent piroska kereztien volna / ki pa
rančola / hogi a Iupiter isten Templomahoz vi
nneiek / è no̗mo̗s zizet / hogi Aldozneiek o̗ neki / de
mikoron imačagot teet volna vrhoz / fo̗ld índu
las leuen / leh esek a baluani isten / sa Templomn
ak negied rezeis el to̗rek / snagi sok poganokat
es a Baluaní imado papokat / mínd meg o̗leh / Ah
Gzazar kegig latuan ezt / el futa onnet / saz o̗r
do̗go̗k nagi kaialtasokat kezdenek tenni / az Eeg
ben / suizza hozatuan a čazar / eh zent píruska
zẃzet / o̗rczel kezde uerettetni / de menibo̗l leh
zallot velagossaggal / es vronk Iesusnak meg Ia
togatasaual / mind lo̗lkeben / smind testebe meg
ero̗ssittetek / Masod napon / a čazar parančolah
hogi / igen meg ostoroztatneíek / sannak utanna


{122}
palczakal / oli ígen verettete / hogí meeg tetemét
is / mind el to̗rettete / de az edo̗s vronk Iesus : megh
giogituan / mínt a feno̗s čillag oli feno̗so̗n íelo̗n
ek | kit latuan a čazar . alíta hogi o̗rdo̗ghi mes
to̗rseggel tenneíe ezo̗ket . mínek okaert to̗mlo̗
czbe tetetuen / es sok hai<.>at / sko̗huert o̗zue olu
aztata stalpatol fogua / mind teteiglen meg
kenettete / hogí to̗o̗b o̗rdo̗gsego̗t ne tehetne / sa
zon ey̋el / nagi sok zento̗k giuluen / a to̗mlo̗czbe
eh zent piroska zwzho̗z / mínd eczaka az istení
dičíredben maradanak / de míkoron reeguel / a
čazarnak o̗če a Eímenios / kíh akarnaia / a to̗
mlo̗czbo̗l o̗tet hozní / lele tahat a no̗mo̗s zẃz
egi zeep zegben / ẃl / sAngialoknak sokassagah
alh ko̗rniúle / s mikoron a kiralnak o̗če / a zeko̗t
fel akarnaía fordítani el enizenek / az Angia
lok | a zent piroska azzont kegig / a čazarnak el
eiben viuen / megent a Templomhoz vítete / ho
gi / ot ero̗uel aldoztatnaiak o̗tet / a Baluaniok
nak · sy̋meh mikoron vinneiek / az o̗rdo̗go̗k kez
denek / az egbe kaialtani / hogi igen nagi thẃzb
eh volnanak | sleg ottan / az Eegbo̗l leh zaluan
a thẃz / a baluani imado papokat / kik meg ma
rattanak vala / mind meg emizte / nepeknek sok
assagaual . sa Baluani istent porra / es hamuva
teue . meli dolgot latuan a čazar a waros
biroianak kezeben ada / hogi nagi kennal m
eg o̗letneie . e zent piroska Azzont / kit mikor
on a varos hazaba viteto̗t uolna a Bíro . vas
gerebenio̗kkel zagattata / eh no̗mos gienge zi
znek o̗ testet | sennek utanna to̗mlo̗ezbe reke
ztete ey̋elre . de mikoron reguel loua hatarah
ẃluen menneh valahoua / a To̗mlo̗cz mello̗l


{123}
es beh tekínto̗t volna lata nagí / velagossagoth
es wlníe zent píroskat / egi no̗mo̗s zeegbe nagi
feno̗s orczaual / sleh zaluan loua hatarol / peč
eto̗t veteh a To̗mlo̗cz aitaiara / so̗tuen vitezo̗
ket hagía / az o̗ o̗rizetire / samazok kegig · iol hal
iak vala eẏel / mínd dičirneie az vristent a ze
nt Angíalokual · Reeguel mikoron a Romaual
biro / a čazarnak eh dolgot / meg mondotta vol
na / parančola ah čazar / hogi az orozlannak
vetneiek . eh zent zẃzet | kih neegi napeeg nem
eeth vala / smikoron az orozlan latta volna / a
zent piroskat · nagí sy̋eteto̗sseguel / labaí elo̗th
leh fekuek talpat níaluan / kit ahme / a čazả
meg parančoluan az o̗ rakonsaganak / hogy
a to̗mlo̗czbe vitetneie / reiaía hertelenko̗duen
az orozlan meg o̗le azonnal / sah Czazar buu
aba / a no̗mo̗s zẃzet rekeztete / nagi seteet To̗m
lo̗czben / hogi ot ehuel o̗lelneieh meg o̗tet / Sha
rmad napeeg míkoron / sem enní sem ínnía / nē
attanak uolna / meg kíh hozattata / es nagi thi
zet zero̗ztetuen o̗ nekí / beleh uettete / de az wrí
ísten / eso̗uel / es zellel / ah thẃznek langíat meg
oltuan / serelo̗m nekẃl marada / eh no̗mo̗s zẃz
a thẃzben | Annak vtanna rekeztete / a čazar
o̗tet / a Baluaní isteno̗knek templomaba / es o̗n
no̗n gíúro̗íeuel / az Aítot meg pečeto̗luen · Har
mad napon oda meneh / es lata tahat / nagi tiz
to̗sseguel zeegben ẃluen zent piroska azzoni ·
| ko̗rniul veteto̗t az Angialoknak seregeuel / es
az o̗ ístenenek kepeh / ah kolab alat / el to̗retteto̗t
sčak a pora maradot / minek okaert a čazar / igē
meg haragouan / kih vitete a varos kiuúl / sme
gh parančola / hogi feiet venneiek · Seh zent pir-


{124}
oska imačagot teuen · vrnak aíanla / az o̗ lo̗lk
et / es wr hiua a Menniei dičo̗segnek vetelere
a poganoknak hallasara / segi vagassal / el ve
uek fey̋et · a hohero̗k kegig azonnal / leh esuē
hertelen halallal mulanak kih | meli zent p
iroska azzonnak halalat / a Romaí pispo̗k me
gh ertuen / mínd az egihazi nepekeI / oda me
neh / hogí a zent zẃznek testet / el temetneie
Sty̋z merfo̗ldo̗n Romahoz temete el . nagi tiz
to̗sseggel <nav> a čazar kegig nagi korsaggal
meg verettetuen a ẏoh istento̗l / keues napok
nak alatta / o̗nno̗n fogaiual testet el raguan
Bodogtalanul mulek kih ez velagbol / az Euti
cianos papanak ideieben / vristen meg ielo̗nt
eh a zent piroska azzonnak testet · a heltis h
ol fekẃnneiek / meli testo̗t a papa / az o̗ egihaz
ih nepeiuel / nagi tízto̗sseggel Romaba viue / es
a zent Aquillanak spristillanak / eh no̗mo̗s m
artiroknak egihazogban eltemete <sahelio̗n>
annak vtanna a helío̗n / hol feíet eh zent zi
znek el vettek uala / zent Egihazat čenaltah
tanak a híuo̗k / o̗ ehmleko̗zetíre vronk Iesusnak
tizto̗ssegere / kih eel / es orzagol o̗ro̗ke · Amen
Zent Fabían sebo̗stíen eleto̗kr
ol valo predikacio ko̗uetko̗zik
Uristennek zenti / o̗rẃlieto̗k vrban / m
ert valaztot maganak thẃto̗ket / o̗ro̗k
segúl | ez igeket zent pal Apostol zínte / ha
rom leueleben iria / elo̗zer a go̗ro̗g kereztie
no̗knek / efiesombelieknek / es a Titus erso̗knek
az o̗ zerelmes Tanituaníanak | melí igegben
intih o̗ket . a lo̗lki o̗ro̗mre / esh isteni halaada
sra / kih az o̗ edossego̗s io uoltabol / enneh sok io


{125}
th akara / a kereztieno̗kel tenníe / ielo̗sul hogí
ugian o̗ro̗ksegẃl valazta / ah kereztieno̗keth
o̗nno̗n maganak / sielo̗sben azokat / kik / az o̗h
ez velagí eleto̗ket / halalra attak edo̗s vronk
Iesusnak neueert / mert zent Agoston doktor
nak mondasa zerent · Nagí kegíelmessegnek Ie
gie vristento̗l / ez · a zento̗kho̗z / hogi o̗k istennek
o̗ro̗ksegi legienek / es az vristen mih o̗ro̗ksego̗nk
legío̗n / kit meg gondoluā / a ẏol elo̗ kereztien
o̗k / es a zento̗k / nagí bodogsagnak remensegen
ek o̗ro̗met valʼiak / zo̗netlen / magogba sehbo̗lh
lo̗n / hogi a halalt · nieresegnek tartiak uala o̗
magoknak / snagi keuansagual mennek uala
a Martiromsagra · hogi meg vehetneiek a men
niei o̗ro̗ksego̗t / kik ko̗zzẃl <a> zent fabian papa
es a zent Sebo̗stien viteezh / eh mai napon ink
ab akaranak meg o̗lettetní / honnem mint ez
velagba elníe. meltan mongia azert mah / o̗r
olok Aníazent egihaz / ez igeket Istennek zenti
o̗rwlieto̗k vrban / mert o̗ro̗ksegúl valaztot / az
edo̗s Isten o̗maganak / thẃto̗ket | Melʼí igek melle
harom rendbelí tanusagonk lezo̗n
Elso̗ az isteni ualaztasnak · titkon valo uolta
rol / Masodík a Bodogsagra valaztasnak Iegie
iro̗l / harmadik tanusagonk legio̗n / az o̗ eleto̗k
ro̗l | az Elso̗ melle · kerdik doktorok · mẏert nem a
karia / az edo̗s ísten / hogi niluan tugia embo̗r / ha
valaztotta o̗tet az o̗ro̗k bodogsagra . a uagi nē
mert sinkih nem monthattia zent Bernald dok
tornak mondasa zerent <hogi> igazan . hogi o̗ a
valaztattak ko̗zzẃl · egik volna / mikoron ezt mō
dani / a zent Iras ellen uagion . mert a zent Iras
azt mongia / hogi nem tugia embo̗r / ha zeretet


{126}
re melto vagi gíúlo̗seegre / de míndo̗no̗k io̗uen
do̗re tartatnak / bízontalan | felelnek zent dok
torok ehre / sugí monnak / hogí a y̋oh ísten nem
oknekẃl akara ehkepen / mert igi Alkolmasb / a
valaztattaknak Iduo̗ssego̗kre | iol lehet az vristē
ezt . Nemelieknek de keueseknek / meg ielo̗nto̗tte
meeg elto̗gben / de maga ko̗zo̗nseggel / ugi akara
hogi bizontalan legío̗n embo̗ro̗knek / es ne tug
iak / az o̗ ualaztasokat níluan / egiebek ko̗zo̗t Im
ez Negi okaert Elo̗zer / mert a bíno̗knek elh
tauoztatasara / es a y̋o míuelko̗detnek / saz lo̗lkí
Iozagoknak · Alazatossagnak / eerth elkẃlčnek
ergalmassagnak / engo̗delmessegnek / íozansa
gnak / Aitatossagnak / Bekesegnek / kegío̗sseegnek
es a to̗bbínek gíutesere / kíkkel a Bodog elettre
íuthatonk / haznosb embo̗rnek . ko̗zo̗nseguel z
oluan / nem tudny̋a / ha valaztatot / az o̗ro̗k ele
ttre / uagi nem ? hogi mínd niaían / bizodalmok es
Remensego̗k legio̗n / az vristennek íouoltab<ol>
an | kibo̗l mindo̗n embo̗ro̗ket / akar Iduo̗zítení
es keríek az vrístent / mínd / az o̗ íduo̗ssego̗kert zo
rgalmatossaggal / smínd az o̗gíebekeert | ehre
íntíh vala zent pal Apostol / a kereztieno̗ket
íruan Timoteos píspo̗knek / y̋rt elso̗ leuelenekh
masodik rezeben monduā · míndo̗no̗knek elo̗tte
ezt akarom / hogi ko̗nio̗rgeso̗k / es imačagok le
gíenek / s hala adasok / mindo̗n embo̗ro̗kert / es a
kiraliokert / skik feíedelo̗msegben vannak . hogi
niugodalmas eleto̗t viselhesso̗nk / mindo̗n kegi
o̗ssegben / es tiztasagba mert ez ioh dolog / es ke
llemeto̗s / a mi íduo̗zito̗ isteno̗nknek elo̗tte / kih m
indo̗n embo̗ro̗ket akar íduo̗zítení / es az ígassa
gnak esmeretíre íutnía / mert bízoní dolog ezh


{127}
hogi ha tunnoiok / ko̗zo̗nseguel / ky̋h Iduo̗zẃl ko̗
zzwlo̗nk skih nem ? ah gonozokat sem fedden
o̗io̗k meg / sem Imatkoznank ero̗tto̗k | mastan
kegig íol lehet / níluan tugíok / mínt zent Agoston
doktor mongia / hogi sínki to̗bet nem elhet Annal
mít az vristen / kinek kinek mínd / rendo̗lt / de ma
ga / a korokat nem alkolmatlan vruosoliok / es
kereso̗nk o̗ nekio̗k egesseg adhato vruost | ezo̗
nkepen iol lehet / sinki neh iduo̗zwlío̗n egieeb
hanem čak / ah kit vristen valaztot / de maga
a kih vetko̗zik / ah gonossagrol meg feddendo̗
sem kelh el hanni / a feniteko̗t a gonozoktolh
ezo̗ket mongia / zent Agoston doktor / Masod
oka / miert nem akara a ẏoh isten / meg tunno
nk / ha valaztot minket vagi nem ? hogi · a kik
bíno̗gben elnek / kečegbe esesnek okat ígazan
ne vallanak / sto̗b bino̗ket ne tennenek / tuduā
o̗nno̗n magokat el karhoznía | ehre mongia
zent Bernald doktor / az vronk kristus / az o̗ z
ent veret ada ero̗tto̗nk / valčagra · oldalabol
vízet ada / meg mosodasonkra · lo̗lket íutalmo
nkra ada | a magas menio̗rzagbol zent lo̗lko̗t
ada segečego̗nkre | sinki azert kečeegbe / ne es
sek / de tarča meg magat a bínto̗l / es foglalia
o̗ magat az iduo̗ssegnek Abrazattíaba | ezt Iel
o̗nti zent Agoston doktor is / magiarazuā ze
nt Ianos Euāgelíomat / saz vronknak mond
asat / Sinki nem io̗h en hozzam · ha nem ha · At
iam vonźa o̗tet / ez igeko̗n ugi mond · čak ezh
kelh hozzaia / hogi ha nem vont o̗ hozzaía imat
kozial hogí vongion . ha nem valaztot / ímat
kozial hogi valazíon / bízoni penitenciat tar
tuan / seh kepen iduo̗zẃlz Harmad oka / hogi
az vristen akarah / hogi ne tugiok / ha valaztot


{128}
tak uagíonk / auagí nem : hogí a Kiket valaz
tot / az o̗ro̗k Bodogsagra / azok ellen . kiket nē
valaztot . ne keueliko̗gienek / meg utaluā o̗ket
de míndonkoron / Alazatossagban eluē . sinkit neh
merezko̗gienek meg vtalní . akar melí nagi
bíno̗s legío̗n es · nem tuduan · o magokatis ha
zeretetre . uagí gíulo̗segre / legíenek meltok
| ehre mongía zent Agoston doktor / čak az v
rísten tugía / kíket ualaztot / mert sokan va
nnak Anía zent Egíhaznak kíuúle / kík eretn
eko̗knekis mondatnak · kík sok kereztíeno̗knek
íobbak . ísten elo̗t | mert ha ma / o̗ket ígíen la
tíok / holnap nem tugíok míueh leendo̗k / Aze
rt hogí / azok . kíket a y̋oh isten o̗ro̗k elettre va
laztot / az Alazatossagnak my̋atta . malaztot
erdo̗mlienek . azt akara / hogi o̗k se tugíak bí
zonníal / ha íduo̗zẃlnek Negíedzer hogi ah
kereztíeno̗k / míndoha vígíazianak / az o̗ Iduo̗
ssego̗kho̗z / hogi el neh essenek / seh hígíenek / az
Eretneksegnek . melí azt mongía . hogí a val
aztas ketelensego̗t neuez / mert iol lehet bíz
onsagat ielo̗nti / az iduo̗ssegnek · de maga n
em íelo̗nt zwksego̗t / Auagí ketelensego̗t / m
ert zent doktoroknak mondasok zerent / ezt
mondaní / hogí a kít wrísten valaztot / akar
mínt elio̗nis iduo̗zẃlni kelh / a kí kegíg kar
hozattra ualo / akar mini iot tegío̗nes / ugíā
karhoznía kelh . nagí eretnekseg / es teuo̗liges
mert hito̗nknek agazattia ellen vagion / m
íkoron hito̗nk ezt tartia / hogi valakik iotth
tettenek o̗ro̗k elettre mennek / a kik kegíg go
nozẃl čeleko̗ttenek / mennek o̗ro̗k thwzreh
| ezert mongía zent Gergo̗li papa / a Menio̗r


{129}
zagra ualo valaztas / ígí zero̗zteto̗t az vriste
nto̗l / hogí a valaztottak · ahra ne íussanak ha
nem čak erdo̗mo̗knek · es ko̗nío̗rgeso̗knek mí
íatta | mert soha a bíno̗so̗ket vrísten / el nem vez
teneíe / ha az akarat zerent valo bíno̗ket . ben
no̗k nem lelneie <mikoron> azert · a ẏo istennek
valaztasa / uagi a karhozandoknak / meg lata
sa / nem ielo̗nt zwksego̗t / mikoron a y̋ok a ma
laztnak my̋atta / meg iobbulianak / a karhozan
dok kegig / akarattíok zerent / a bino̗gben ma
ragíanak | mert ha ez ugí uolna / hogi a val
aztottak ketelensegbo̗l / uagí zẃksegbo̗l íduo̗
zwlnenek / es a karhozandok <es> el veznenek z
wkseegbo̗l . tahat simmi nem lenne to̗rtenedbo̗l
ez velagon / de uagi alunneiek embo̗r / a uag
ennehiek · akar mit tenneh / mínd zẃkseegbo̗l
tenneie my̋ert vrísten azokat / mínd o̗ro̗kto̗lh
fogua tutta / hogi meg leznek · kit igen nagi o
ktalansagh čak gondolny̋a es | ezo̗ket mong
ía zent Agoston doktor / a to̗ruení ko̗níúben
meg gondoluan ezo̗ket / eh no̗mo̗s zent Fab
ian papa / es Sebo̗stien vítez / kiket az edos Ist
en o̗ro̗kto̗I fogua / maganak / oroksegẃl val
aztot uala / hogí az istení valaztasnak mala
ztiat / el neh vezteneíek / de inkab meg nierh
etneíek · nagí iamborẃl / es zentẃl elenek | sm
eeg az edo̗s vronk Iesusnak neueert / megh
akaranak test zerent / o̗lettetníe / es halny̋a
Masodík tanusagonk a valazt
asnak esrneretíro̗l legío̗n / az az / m
egh · esmerhetieh embo̗r ? valamí íegio̗gbo̗l kik-
et / valaztot · a y̋oh isten / az o̗ro̗k bodogsagra / a


{130}
uagí nem ? Reíaía felel zent Bernald doktor / su
gi mond hogi / iol lehet a kegielmes wristen / a
mí Iduo̗ssego̗nkro̗l / níluan ualo esmereto̗t nē
adot / de ah mí remensego̗nknek bízodalmaert
es vigaztalasonkert / hogí kečegnek keserẃsege
uel / ne kenzodnank · mínd zo̗netlen : ada niluā
ualo Iegio̗ket ehrol Elso̗ iegi / vronkhoz valo
eggíesẃles / az o̗ hitínek fel veteleuel / mert am
o̗nno̗n maga mondah / meg írta zent Mark
Euāgelísta / az Euāgelíomnak vtolso rezeben
ah kí en bennem hy̋end / smeg kerezto̗lko̗díkh
íduozẃl | valakí kegíg nem hy̋end / en bennem
karhoztatík · míndo̗n azert / a kí / eh mí híto̗n
knek kiúuleh uagion / karhozik Masodík
Iegi ah íoh elet / mikoron valaki istennek par
ančolati zerent elh . nem akaruan soha / azok
ellen símmíben tenníe . mert Am ugí monda
Iduo̗zitenk / mínt zent Mateh íría / az Euang
elíomnak tízenkílenczedík rezeben / ha beh ak
arz az · elettre menníe . tarc meg a parančolatokat
Harmadík legi / mikoron embo̗r / otalma
zia magat ah bíno̗<h>okto̗l · a minere tehetih
mert a zent Iras mongia / hogi símmí fo̗rtel
mes / oda nem mehet · sem azok / kík hazuksagot
zolnak / es utalatos dolgokat teznek | ehre mo
ngia zent pal Iruan Tímoteos píspo̗knek · írth
masod Ieuelenek masod rezeben / Meg esmer
te ẃr azokat / kik o̗ uey̋ / hogí el tauozíek a go
nossagtol míndo̗n / ah kíh vrnak neuet hy̋a / ig
en nagi iegie azert / az iduo̗ssegnek · a bíno̗kte
telenek meg bantasa . mert azvrísten mon
gía / Oseas profetanak zaia altal . beh čenalō
a te vtaidat thwissekkel / az az · meg bantlak
hogí neh tehessed a bíno̗ket / de ah kíket zaba 


{131}
don bočat a gonossagra / y̋egienek meg / ezo̗k
hogi meg veto̗tte o̗ket / az vristen Negíedík Ie
gíe az íduo̗ssegnek / míkoron embo̗r zeretettel
halgattía az vrístennek ígeíet / es azokat beh
is telíesíti : mert o̗nno̗n maga vronk Iduo̗zi
tenk monda / ah kih ístento̗l vagíon / az az · val
aztatot o̗ to̗le / az o̗ro̗k elettre / halgattia / az vr
Isten igeíet : engeduen / az o̗ íhlesenek / es inte
senek | ezert mongía / zent Gergo̗li doktor / o̗r
o̗k halalnak vezo̗delmeto̗l igen felieto̗k / ha az
eletnek igeiet / elmeto̗gben nem tartangíatok
Oto̗dík Iegie / az ergalmassagnak dolgaib
an valo foglalatossag · mert vronk Iesus · mō
gía / Bodogok az ergalmasok / mert o̗k ergalm
assagot níernek | kih melle ugi mond zent Ier
onimos doktor / Soha nem oluastam / hogi gon
ozh halallal holt volna meg / a ki o̗ro̗mest fog
lalta magat / az ergalmassagnak dolgaiba
mert sok ko̗nio̗rgo̗i vannak ennek · lehetetlē
dolog kegig / hogi aSokaknak keremesih / me
gh ne halgattassanak mneet vagion hogi
vronk Iesus / az ítelet napian / ehro̗l kerdo̗zih
meg a kereztieno̗ket Hatodik iegi / a Bizoni
penitencía tartas / meli lezo̗n zeretedbo̗l / mēt
Iduo̗zitenk mondah · tarčatok pelado̗nczet
sel ko̗zelít hozziatok istennek orzaga / a Bi
zon penitencíanak · meeg a halalnak oraia
nes haznalattia uagíon meg mutata ezt elo̗
zer a maz vronk iobía felo̗l ualo / zent tolua
iba / kínek meeg čak / kereztfaíais nem rotad
ot meeg / mínd ez ideiglen es / valaki azert / ak
ar a valaztottaknak zamí ko̗zzẃl lenni / tare
on penítencíat / az o bíneíro̗l igazā / es bízōni-
-al


{132}
Hetedík íegío̗t ada az edo̗s ísten / a valaztas
rol / a haborusagoknak / es egíeb níomorwsago
nknak / bekeseguel ualo el zenuedeset mert uǵ
mond zent pal / az vrísten míndo̗n fy̋at meg ve
ri a kít zeret | emelle mongía zent Agoston do
ktor / ha alitod hogí keserẃsego̗d nínčen / aua
gi haborusagod / meeg nem kezdo̗ttel / kereztíen
lenní . mert zent pal Apostolnak mondasa zer
ent míndo̗n valakíh iol akar elníe . vronk Ies
usnak akarattía zerent / haborusagot zenued
o̗rulío̗n azert a kereztíen / a haborusagban :
mert ha igaz embo̗r / meg probaltatik / awal
ha kegig bíno̗s . meg iobbwl uele | ezert mongía
zent Ieronimꝰ doktor / halakat adok az en Isten
o̗mnek / hogi melto uagiok / hogí eh velag gíúlo̗l
mert az ígeretnek íutalmat / remenlheto̗m | mēt
a haborusag az ígazaknak / nem meg vetesnek
íegíe / de iozagnak gíarapodasa Níolczadík
íegie a valaztasnak / az ziben es lelo̗gben valo
Alazatossag . mert vronk Iesus Sentencíaía / ho
gí míndo̗n / ah kí magat ístenert / meg Alazy̋a
fel magaztaltatik / a mas velagon | ehre mong
ia zent Gergo̗li doktor : Níluan ualo iegi / a ka
rhozatra a keueliseg / mínt az Alazatossagh
az íduo̗zẃlesre Kílenczedík íegíe / az valazt
asnak / a bozzusagoknak / kẃnníen · meg boča
tasa . mert az edo̗s vronk Iesus mongía . bočass
atok meg / a thẃ elleno̗to̗k vetko̗zo̗knek / snek
to̗kes / meg bočattatnak a thẃ bíneíto̗k | valam
ínemẃ mertekel merto̗k egiebeknek / nekto̗k is
azonnal merettetik Tízedík íegio̗t ada / ah
valaztasrol az vristen / az vronk kristusnak ke
reztet / es o̗ zent Anníat / hogí ualakík akaríak
meg tunnía / ha valaztattak auagi nē : ezo̗n


{133}
meg esmeriek / ha nagi Aitatossaggal vannak
az vronk kenniahoz / es az o̗ zẃz Anniahoz | mẻt
Arani zaiuh zent Ianosnak / mōdasa zerenth
| embo̗rnek mindo̗n Iduossege / az edo̗s Iesus ken
níaban alh / es míndo̗n bodogsagonknak oka
az vronk kristusnak kereztfaía ¶ ennek okaert
sokat oluasonk / ah bino̗so̗k ko̗zzẃl / kik halalo<n>
knak ideíen / vronk kristusnak kenniahoz / miert
Aitatosok voltanak / malaztot es dičo̗sego̗t níe
rtenek čudakepen | Ezo̗nkepen íegi az Iduo̗sse
gre a Bodog zẃz Mariahoz valo Aitatossag
es / mert ugi mond a zent orosíus · akiket az Is
tennek Igassaga / nem iduo̗zithet / a Marianak
ergalmassaga Iduo̗zithetí azokat / mint ezt az
edo̗s Isten zantalan leth dolgokal / meg muta
ta / es čuda tetelo̗kel / a mí Remēsegōknek bizodalmara
Harmadík tanusagonk az o̗ eleto̗kr
o̗l lezo̗n selo̗zer zent Fabíā paparol
ah zent Fabian papa / es Martir · Romai polgả
giermo̗ke vala / snagí Iamborsagba / es zenčeeg
ben neueko̗dek fel | smíkoron az Anterius papa
ez velagbol kih mult volna / es mind az egihazi
embo̗ro̗k · s mínd a kereztíen nepek / az Egihazoz
giultenek volna / hogi ismeeg papat valaztan
anak / o̗ ís oda meneh baratíual / es imeh mikorō
varnaia a papanak valaztasat / egí fey̋er gala
mb zalla feiere / smeg zolala a galamb mond
uan · Im Romai pispo̗kke valaztatol · ky̋n mind
el čodalkozuan / azonnal egi akarattal papaua
valaztatek | eh zent Fabían papa / oli igen na
gí Aitatossaggal vala / a Martirokhoz · hogi ah
oz valo / fel papo̗kat / es subdiakonosokat vala
zta / míndo̗n orzagra / kik meg irnaiak / a zent


{134}
martíromoknak čeleko̗deso̗ket / híuo̗n / olí ígen n-
agí Igassag zereto̗ vala / hogí meg a čazart es
kíh elso Fílo̗p čazarnak neueztetik Romaban
ky̋h čak vy̋onnan terth uala a kereztíen hitt
re / mikoron husuet zombattían ot akarnaía
a Sanktoríomba / az ístení díčíreto̗ket meg ha
llanía / nem engede / my̋g meg nem gíonek / es
a penitencía tartok ko̗zze nem alla / kít az Ai
tatos čazar meghis to̗n | smikoron eh zent Fab
ian papa tizenharom eztendeíg bírta uolna 
a papasagot / a decius čazar / ki elo̗zer a Filo̗p
čazarnak feh hadnagía vala / míkoron o̗tet
Arultatas kepen / mordalíul Satoraba / aluu
an meg o̗lteh volna / sa čazarsagba ferko̗zo̗t
volna / az o̗ vranak meg o̗lese utan / eh zent
papatís az edo̗s vronknak hitíert / meg o̗lette
te / íduo̗zítenknek zíletese utan / ketzaz o̗tuen
harom eztendo̗be / míkoron irnanak / a zent
Sebo̗stíen vítez kegíg / Medíolanomí
nagi no̗mo̗s polgar vala / díoklecíanos / es Maxí
míanos čazarok ídeíeben / kih mínd ah ketto̗nek
olí igen nagíon keduo̗gben vala / hogí soha / na
la nekẃl nem akarnak va<nna>la lenníe / saz elso̗
seregnek feíedelo̗msegetís / nekih attak · vala / de
o̗ ahra lakik uala uduarnal / hogí a híu kere
ztíeno̗knek / kiket a čazarok míndo̗nẃt o̗lettet
nek vala / felelmes lo̗lko̗ket / a kenban : meg ba
toritanaía | mert nagi tekelleto̗s zent embỏ̗
vala . de maga ezt el titkolta vala / nem felel
meben . de ah kiket lat uala / a kereztieno̗k ko̗
zzẃl . hogi a kentol ualo felelmo̗gben / el aka
rnanak íduo̗zítenknek hítero̗l terníe / azok
at meg ero̗ssiteneie | nagí bolc embo̗r valah 
sígen ígaz mondo / mindo̗n íoh elkẃlčo̗gben / te


{135}
kelleto̗s / mínek okaert míndo̗no̗k zeretík / es tíz
to̗lik uala o̗tet / mikoron a keth zent Atíafiakat
marcellíanost / es markost meg fogattak volna
a čazarok / a kereztíen híteert / hogi feio̗ket vet
etneíek / ha az o̗ isteno̗ket nem ímadnaiak / kik
a No̗mo̗sh Tranqlínus vrnak / fy̋ai valanakh
| kiket eh zent Sebo̗stien vítez / tanítot uala / a hi
tre mikoron eh no̗mo̗s ify̋ak / a sok kenzenuedeso̗knek ut
anna / vettek uolna / a kromacíustol a <...> niak va
gasnak Sentencíaíat / ha a baluani isteno̗kn
ek / nem aldoznanak · sazo̗ Anniok · ezt / meg ert
o̗tte uolna / haíat meg ereztuen hozzaíok me
neh / es meliet nekío̗k mutogatuan / kiuel o̗ket
fel tartotta uolna · nagi sirua kezde kernie
o̗ket · hogi tenneíek akarattíokat a čazarnak
| ven Atíok es hozzaiok / hozata magat / zolgaíu
al sfeiet meg mezítelenítuen / s meg o̗zwlt za
kalat / es haíat zagatuan · ko̗nuhullatasokal
Siralmas zokat tezo̗n uala | el Io̗uenek fele
sego̗kis · o̗lo̗gben tartuan / az o̗ kis giermo̗čke
io̗ket / míndínik nagi iaigatasokat teuen / mínd
az egiglen | melieket latuan eh no̗mo̗s / keet Ati
afy̋u / megh kezde zíuo̗k / raítok hasadní / kíth la
tuan a Bodog zent Sebo̗stien vitez / ky̋h es ahko
ron ot alh vala / beh teluen zent lelo̗kel / ah m
astaní eletnek ro̗uid uoltarol . es meg vtalasa
rol / sa ẏo̗uendo̗ eletnek dičo̗sego̗s voltarol / nagi
edo̗s bezedo̗t to̗rlite elo̗tto̗k / seh no̗mo̗s Atiafy̋ak
nak lo̗lko̗ket / a zent Martiroknak peldaiaual
kezdeh fel geríeztení a martiromsagnak · zenu
edesere | ezo̗k kegíg leznek uala a Nikostratos fe
iedelo̗mnek hazaba / hol fogsagba tartatnak va
la / ez ket Atiafẏak | kinek felesege / a hozzú korsa-


{136}
gnak my̋atta meg nemẃlt uala / de maga
a hallasnak Aíandokat / el nem vezto̗tte uala
| smikoron ezo̗ket zolta uolna / zent Sebo̗stien / n
agi hertelen ualo velagossag / zalla menio̗rz
agbol reíaía . kíuel egí oraig / olí mínt · meg
feno̗so̗duen eh no̗mo̗s vítez / egí zeep palasthba
fel o̗lto̗ztetek / s het Angíalok / ko̗rníẃl veuen
o̗tet / egí zeep Ify̋uís íelo̗ník nekíh | smeg čokolu
an o̗tet / ehzt monda . te míndo̗nkor / en velem
leezh . kít latuan a zoe : Níkostratosnak o̗ fel
esege / nagí hamarsaggal / ah Sebo̗stíen vítez
nek / laba eleíben esek / síegíel keer vala / to̗le
bočanatot / my̋ert nem zolhat vala / smeg er
tuen zent Sebo̗stíen / az o̗ nemasagat / monda
| ha en ígaz zolgaía uagiok / ah krístus Iesusn
ak / es igazak azok / melieket en zambol hallot
nissa meg wr / az o̗ zaíat / sez zouara / fel kai
alta az Azzoní allat / nagí felh zoual / mondu
an | AIdottak a te zadnak bezedi / es mínd ald
ottak wrístento̗l / kík a te bezedo̗dnek híznek
mert latam / az Angíalt / te elo̗tted / egí ko̗nu
et tartanía hol mínd / meg valanak írua / ah
melíeket mondal | meli dolgot haluan / az o̗ v
rais a Nikostratus . terdre esuen bočanatot
kere / smínd el zabadítuan / a fogsagba ua
lo kereztíeno̗ket / kerí uala o̗ket / hogí zabad
on el mennenek / de mondanak a kereztien
o̗k / nem megio̗nk sohoua / mert nem akari
o̗k a gío̗zo̗delmet / el hannonk / a melíet kezd
o̗tto̗nk / sa zent Sebostíen vitez / kegíg / a Tra
nquíllínust · ez ket Atiafy̋aknak attiat / es An
niat / sokad magokal egíeto̗mbe / mind a Niko
stratosnak hazat / meg kerezto̗ltete / a zent


{137}
polícarpus pappal | kík annak utanna mínd
dičo̗sego̗s Martirōsagot zenuedenek | ezo̗nko̗z
ben mikoron a Romai tízt tartotís / a kromaci
ust / eh zent Sebo̗stíen / a kereztíen hittre teri
tuen / mínd lo̗lkeben / smínd testeben meg gíogi
totta uolna / smartírōsagnak palmaíaual
sokad magaual Menío̗rzagba / bočatta vol
na | nem enízthete magat el sokaig / de beh
mondak a díoklecíanosnak / hogí eh Sebo̗stíen
vitez kereztien volna / es sokakat inteseuel / ah
ittre / es martiromsagra ínto̗t volna | hozzaía
híuata / es nagí kemenio̗n meg fedde bezeddel
hogi az isteno̗knek / es a čazaroknak / ilíen hala
latlan volt uolna · meli zent Sebo̗stien míkorō
mondanaía / en a thw Iduo̗ssegto̗kert · míndo
nkoron / nagí híuo̗n ímatkoztam / a bizon ísten
ho̗z / de ez embo̗ri kezzel čenalt baluaniokat
soha tizto̗lni nem akartam / mert sem magok
nak / sem egiebeknek / nem haznalhatnak | kith
haluan a čazar / kíh ko̗to̗ztete a mezo̗re / mez
itelen / celul az <bo> y̋esoknek / es meg parančola
o̗tet lo̗uo̗ldo̗ztetnie / kik Annera beh to̗ltek a
nilakkal / az o̗ zent testet · hogi to̗o̗b / bele nem fe
rhet uala | mert ẏmmar az o̗ testet / a nílaktol
nem lathatíak uala · salítuan o̗tet meg holt
nak lenni / el menenek | de mikoron / egi o̗zueegi
zent Azzoní allat · zolgaiual ey̋el a testho̗zh
ment volna · hogí tizto̗sseggel el temetneie · ele
uennek lele / fel oldozuan o̗tet hazahoz viue · sg
ongíat vísele | skeues napoknak alatta megh
giogiula teliesseggel / Am eh mikoron a čazarok
mennenek / az eliogabali vczan Romaba / eh
zent Sebo̗stien / a garadičra fel aluan / meg


{138}
mutata magat a čazaroknak / es ígen meg fedde
o̗ket · hogi a kereztíeno̗ket / ilien hamossan ha
borgatnaíak / kín mikoron čudalkozneiek / a
dioklecíanos čazar · monda nekíh · Te uagí eh ? a
Sebo̗stien ? kíth míh meg lo̗uo̗ldo̗ztetenk · ez el
mult napogban ? feleleh eh zent Sebo̗stíen / en
vagíok · sahra tamaztah fel engo̗met / az edo̗s
kristus Iesus / hogi tanubizonsagot · tegíek o̗ro̗
la / thẃnekto̗k / hogí o̗ / a bizoní isten | sazonnal
beh vítetek a čazarok / az o̗ palataíoknak gad
oraban / s mínd adzy̋g el verettetek ístapokal
es buzganíokal / my̋g kíh mulek ez velagbol
| stestis az Arníekzeegben vettetek / hogí a ker
eztíeno̗k o̗tet / ne tízto̗lneíek · mínt ioh kereztí
ent / es zent Martírt · de eh no̗mo̗s Sebo̗stíen
vítez / meg íelo̗nuen / ah zent zerzeto̗s Lucína
azzonnak meg íelo̗nte / az o̗ testet / meli he
lío̗n volna / saztes meg monda / hogi ko̗zelh
temetneie zent peto̗rnek / es zent palnak
koporsoiokhoz | kit eh no̗mo̗s zent Azzoní all
at · az utan . valo ey̋el / o̗ zolgaíual beh telíes
íteh . kínek o̗ zent testet : laíos . čazar bírodalm
anak / masod eztendo̗íeben / az ílduínus apat
Kih a čazarnak / feh kaplana vala saz zent díeno̗si
apatursagot tartiauala / beh kẃlde Romaba
a čazarnak engedetibo̗l / es az bodog Eugen
íus papatol / meg niereh é zent Sebo̗stíen vi
teznak o̗ testet / suesío neúu varosban hozat
uan / helího̗ztete / a zent medardusnak kapo
lnaíaba / nagí tízto̗sseggel · kínek <zolgalnía> m
ely̋ kellemeto̗s legío̗n zolgalnía / es tízto̗ssego̗
th <nekí> tenníe / a míndo̗nhato vrísten / meg m
utata / ímílíen Leth dologbol | oluastatik a lo
ngobardosoknak kornícaíogban / hogi egiz


{139}
er / míkoron / egeezh olaz orzag nagi do̗o̗gh
halalba tartatneiek ugi annera / hogi nehezen
gio̗zneíek egí mast · el temetní | sko̗nio̗rgenek ay̋o
Istennek / hogi meg lassítanaía a halalt : smegh
íelo̗nte az vristen / my̋g zent Sebo̗stíen víteznek
papia neuú varosban / oltart nem raknanak
sazo̗ ero̗klieit oda nem vinneiek / saitatoson
nem tizto̗lneiek / hogi adzy̋g ah do̗o̗g halal ko̗
zo̗tto̗k meg nem allanah | kít meg teuen . legh a
zonnal meg alla ado̗g halal · mi vronk kristu
snak tizto̗ssegere / kih elh / es orzagol · o̗ro̗ke . Amē
A zent Annos Azzonrol valo p̄díkacō
Díčo̗íčo̗k az vristent : mert el io̗th / a Bara-
nnak menieko̗zo̗íe | ez igeket zent Ianos E-
uangelista iria : latasarol zerzo̗t ko̗nuen-
ek tizenkilenczed rezeben / meli ígeket / mondah
az vristennek menníei vduara : vronk Iesusn-
ak bírodalmarol · es az o̗ sokkepen ualo díčo̗se-
go̗s o̗ro̗míro̗l / de ezo̗n igeket : Anía zent Egíhaz
mond a zent Annos Azzonrol / kih ehro̗l dičeko̗-
dik uala / hogí vronk Iesusnak · lo̗lki kegío̗se vol
na / a zizeseǵ tartasnak my̋atta / ky̋h eh maih
napon vitetek / a barannak · az az Iduo̗zitenk
nek gío̗nio̗rwsego̗s meníeko̗zo̗íeben meli me
nnieí meníeko̗zo̗nek vendegsege ·| meli igen ed
o̗ssego̗s / es gío̗nío̗rwsegos legio̗n . míkoron a Lel
o̗k / az o̗ tero̗mto̗ isteneho̗z egíeswl / a zeretetn-
ek my̋atta / ualion · kih gondolhatia meg ? aua
gí íelo̗ntheti ? míkoron am zent pal egi keues
eh / ezt meg kostoluan / el rittetesenek napiā
ugi monda / zo̗m nem lathatta : fẃl nem hal
hatta : embo̗rnek čak zíueben / sem zalhatot / ho
gi azo̗kat / meg tunnaía gondolnía / <me[.]eh> sok


{140}
gío̗nío̗rúsego̗s · bodogsagot / zerzo̗t vrísten az o̗
tet zereto̗knek / mert ha ígí uagion ez velagon
hogi ímeh míkoron valakí fíat meg hazasitia / uagi lea
níat / el agía . vendegsego̗t zero̗z<o̗t> es nagi o̗ro̗
met mutat a vendego̗k elo̗t / nagíual ínkab
az edo̗s ísten / kíralíoknak kíralía zero̗z / meg
gondolhatatlan edo̗s vendegsego̗t / ahkoron
míkoron a y̋oh lo̗lko̗ket / kíket vronk Iesus / mag
anak Iegízo̗t . a hítnek gíúrẃíeuel / kerezčégnek
ideíen | menío̗rzagban vízíh / ennek okaert / ho
gí az Angíalok · mínket / a hala adasra / vongí
anak · o̗k mongíak / az el kezdo̗t igeket / agionk
halat az vrístennek / mert el io̗th a barann
ak o̗ meníeko̗zo̗íe melí ígeknek ertelmereh
Haromrol lezo̗n lo̗lkí tanusagonk
elo̗zer ahrol / míkepen : smíkoron zento̗ltetik ah
lelo̗k meg · hogi erdo̗mlío̗n krístos vronknak me
lto kegío̗se lenníe ? Reía felelnek doktorok / no̗m
o̗s tanusagokat ehro̗l aduan . Elso̗ tanusag ím
ezh . hogí a lelo̗knek magat / vronk Iesusnak zen-
to̗lese kezdetík / a kerezčegnek ídeíen : mert a ke
reztseg / a hídben valo menes / es a to̗b egíhazí
zenčego̗knek kapuy̋a / ílíen kepen mondah a
zent Annos Azzoní / magat bo̗lčo̗beli giermo̗kse
geto̗l fogua . vronk kristusnak zento̗ltnek len̄i
Masod tanusag ímez / hogí a lelo̗k zento̗ltetik
telíesseggel vristennek / a tekelleto̗s zeretetnek
my̋atta . melí meg peldaztatík / az o̗ltarí zenčeg
o̗n / mert az vronk zent testenek . hozzank mel
tan valo ueteleben / o̗ zent felsegeís / hozzank eg
gíeso̗dík / my̋es o̗ uele egí test lezo̗nk / mert o̗n
no̗n maga / valaki / az en testo̗met ezih / az olt
arí zenčeegben meltan / en bennem lakik / es
en o̗ benne | ehre mongia uala . Bodog zenth


{141}
Annos azzoní / Immar · az o̗ teste / az en testo̗m
ho̗z egíesẃlt · az oltari zenčegnek / hozzam ve
teleben · harmadik tanusag / hogí a lelo̗knek ze
nčege / meg to̗rettetik / es el veezh / míndo̗n halal
os bínnek teteleuel / íol lehet ismeg / meg lelette
thetik / a bizoni penitencíaual mert zent Ieron
imos doktornak · mondasa zerent / a penitencía
az Artatlansagnak / el veztese utan / masodík h
aio / kiben embo̗r / az o̗ro̗k halalnak vezo̗delme
bo̗l meg otalmazhattía magat / mert keet ha
íot zerze mineko̗nk / az vrísten / hogi ez velag
nak tengo̗ren íaruan / el neh vezío̗nk | egiketh
Artatlansagnak neuezeh / sez a kereztseeg · Ma
sikat penitencianak / hogí ah kik / a kerezčegbeli
Artatlansagot el vezto̗tto̗k / a penítencíanak / h
aioiaban iluen / meg maradhassonk / hogi a po
kolnak tengo̗reben / el neh vezzo̗nk ¶ Negíedik
tanusag · hogí a mi lo̗lko̗nk / a koron zento̗lte
tik isten iegio̗seue / míkoron mind / az elmeben / s
mínd a testdben / meg tartatík a tiztasag · mēt
zent Agoston doktornak mōdasa zerent / čak a
tízta lo̗lko̗gben zalh az vristen · Iol lehet / a ha
zas kereztieno̗kis / kik iol élnek · istennek / kegio̗
sinek mondatnak / lelo̗k zerent / de ielo̗sb kepen
az o̗zuegio̗k / míert nagíob garadičan vannak
a tiztasagnak / a hazasoknal · de a zizek / vgian
kíualt kepen / vronk Iesusnak lo̗lkih kegío̗sinek
neueztetnek · so̗ kegiglen wo̗h legennek Kíh me
lle kerdik doktorok / ha mindon halalos bẃnnel
el vézeh a tiztasag ? auagi nem / mert ugi mond
zent Agoston doktor / testdbelí tiztasagot / az azzi
zesego̗t keuesen vallonak · de a zibeli / es lo̗lki tiz
tasagot míndo̗nnek kelh vallanía · Felelnek dok
torok ehre · sugi mondonak / hogi nemikoron / a


{142}
tíztasagot / uagí a zẃzesego̗t erthetío̗k / tulaí
donkepen / a míneben eh iozag / kih rekeztih
a testi keuansagnak gíarlosagat | seh kepen
a tíztasag / uagí azẃzeseg / meg to̗rettetík
mind Annezer / mínezer az akarattal reiah
engedo̗t / de ha a tetemenniere nem enged
o̗t / uagí ha engedo̗t es / nem kouetko̗zo̗t va
lami okert a tetemení / a penitencíanak m
y̋atta / meg níerettetík a zẃzesegnek erdo̗me
<vel> | a testnek zẃzesege azert / egíeb halalos bínn
el a testí faítalansagnalh / el nem veez ha
nem čak / hogí eẃel / a parančolatoknak tar
tasa nekẃl / o̗ro̗k elettre nem íuthat | Maso
dzer a zízeseg / ertethetík lelo̗k zerent / melí
kepen / nem egíeb a tiztasag / hanem a kere
zčeegbeli Artatlansag / kiben embo̗r my̋gh
vagion / mindo̗n ektelen dolgoktol / meg zen
uetteti o̗nno̗n magat / fel ilien zẃzeseg / kit
zent Agoston doktor / hitnek egeezh voltanak
neuez / mindo̗n halalos bínnel el veztetík / m
ert soha / egí halalos bwn / sínčen lo̗lkí buy̋asa
gh nekẃl / míert hogí a lelo̗k a binnek gío̗
nío̗rẃsegeuel / meg gío̗ztetuen / el hagía az
o̗ termezet zerent ualo zereto̗et / az edo̗s Ist
ent / so̗rdo̗gho̗z egíeso̗dík | ehro̗l mongía zent Ago
ston / míndo̗n kereztíennek lo̗lkeh / Auagí krístus
vronkak kegío̗se / uagí o̗rdo̗gnek parazna
ía | ez ílíen zẃzesego̗t / ha eczer el veztí / em
bo̗r . míkent a kerestčego̗t maszer · fel nem
vehetí . ezo̗nkepen az Artatlansagbah nem
Iuthat · de maga a penítencíanak erdo̗me
ert / a derek zerent valo bodogsagat / a ker


{143}
eztsegnek meg veheti / mert Am az vristen monda o̗n
no̗n maga · a vetko̗zo̗t lo̗lko̗kro̗l / zent Ieremías
profeta zaía altal / o te zegen lelo̗k / sok buy̋a
sagot / az az / halalos bíno̗ket to̗l / a te sok zereto̗
íddel / az az / o̗rdo̗gnek / stesto̗dnek / es · eh velagn
ak kíztetibo̗l / de maga teery̋ meg | shozzam fog
adlak tego̗det / melí testi / es lo̗lki / zẃzesego̗t ho
gí / ah no̗mo̗s zent Annos Azzoni / el ne veztene
inkab akara / tizen harom eztendo̗s koraban / m
indo̗n kent / es halalt el zenuedni / o azert dr
agalatos Atiamfy̋a / zeressed a tiztasagot / m
ert ennekẃl nem zeretteto̗l az wr Istento̗l
Masod reendbelí tanusagonk lezō̗
Azent zẃz Annos azzonnak eletero̗l / kinek ele
tet / es martiromsagat zent Amborus doktor / eh
kepen iria | eh zent Annos · Romai vrnak lean-
ia vala / testeben ígen zeep / lo̗lkeben Artatlan
a kereztíen hidbe igen tekelleto̗s · skoraban ti
zen harom eztendo̗s / mikoron egi napon alea
niok oskolaiabol / haza menneh / a varosnak bi
roianak fy̋a / latuan o̗tet / ígen · meg keduele / szí
leiho̗z kẃlde / snagi igereto̗kkel kezde o̗tet haz
assagra kerní | sa zent Annosnak nagi draga
ko̗ueket es gíongío̗s aiandekokat kẃlde / de a no̗
mo̗sh zẃz / míkepen ganeiokat mindo̗no̗ket m
eg utaluan / ah ko̗ueto̗ket derek valazzal bo
čata monduan : hogi mas zerette volna o̗tet
elo̗zer / kih mind no̗mosseggel · zeepseggel · kazda-
gsaggal · hatalmassaggal / smind birodalmaln
agiob volna o̗ nalanal / kíth o̗ es / mindo̗no̗knek
fo̗lo̗tte zeretne / kinek Annía / zẃz volna / es Azzoni


{144}
Allatot / Attía soha nem esmeert volna / es hogí
o̗ nekih zolgaí / Angialok volnanak / kinek zeep
seget / mind a Nap / smínd a hold čodalnaíah
| kinek íoh íllatía / meeg / a hallattakatís . fel ta
maztanaía . kíhoz ímmar a zeretetnek my̋a
atta / el valhatatlan egíesẃlt volna . melíeket
míkoron meg erto̗t volna / az Ify̋unak · kíh ah
zeretetnek nagí voltabol meg korẃlt valah
· o̗ Attia / meg erteh · hogi vronk kristust · mon
danaia o̗ Iegío̗senek · kít ígíen magaztalna
meg o̗rẃle / sa kereztíensegnek bínet · mon
duan o̗ hozzaia / my̋ert no̗mo̗s vala / nem
mereh ero̗ zagot raíta tetetní / hanem čak
hozza hiuata : smonda · ha a zwzeseg tenek
o̗d kellemeto̗s / tahat zwkseg hogi / aldozíal a ve
sta ísten azzonnak / auagí a te nemzečego̗dn
ek gialazattíara / az ífy̋akal meg rontatom
a the zwzesego̗det / monda zent Annos / a the
ístenídnek sem tezo̗k tízto̗ssego̗t · smeg sem f
o̗rto̗zteto̗m masnak fo̗rtelmessegeuel / mert
vrnak Angíala az en testo̗mnek o̗rízo̗íe es az
en vram Iesus krístus / otalmam enneko̗m | kit
te nem esmerzh · kít haluan a čazarnak tíz
th tartoía / parančola hogi meg mezitelenít
eneíek / e no̗mo̗s zízet / sugi vínneíek a fo̗rtel
mes hazba / de az edo̗s ísten / olí ígen el sẃríte
az o̗ haíat / hogí awal / zeben fo̗do̗ztetneíek beh
honnem mínt / a ruhakal . míkoron víttek uo
lna azert / az ektelen hazhoz / kezo̗n lele vrn
ak Angíalat / kí a kamorat nagí fenosseggelh
beh to̗lto̗tte vala . stahat egí feno̗s ruhat tart
kezeben / kiben / fel o̗lto̗zuen zent Annos . nagẏ


{145}
halakat ada az vrístennek / fenlik uala az eg
eezh hazačka / es ímmar a fo̗rtelmessegnek ha
za / Imačagnak hazaua let vala /| smíkoron ezo̗k
lennenek / ímeh az Ify̋u / azon ko̗zbeh el íuta / ah
varosbeli ífíakal / es nagi batorsagal / a feno̗s
segbe menuen · akar<na>ía illetni / eh zent zẃzet
sazonnal meg foíta / az o̗rdo̗g melí dolgot / azo
tarsi meg ertuen : fel kaíaltanak monduan
Kegio̗s Romaí urak / segelieto̗k meg mínketh
eh hy̋rre / mínd a varos oda giúle / Atíaes / az Ifí
unak nagí sírua / el íuta | smonda zent Ann
osnak / o mindo̗n azzoni allatoknal kegío̗tlenb
mi oka ennek · hogí a te o̗rdo̗gí mesto̗rsego̗dnek
<mēho̗lh> nagí voltat az en fy̋amnak halala
ban mutattad · meg ? kinek monda zent Annos
ahkinek / akarattíat ígieko̗zik uala tenni : aw
o̗n hatalmat o̗raíta / saz o̗leh meg | Feleluen
a varosnak feiedelme monda / ehben esmerzik
meg / hogí nem o̗rdo̗gí mesto̗rsego̗del tetted . ha
a te isteno̗tto̗l meg niero̗d / hogí fel tamagíon
Símatkozuan · ah zent Annos · ottan fel tama
da / az Ifiu | skezde vronk Iesust bízoní istennek
vallanía / kit latuā / es haluan az o̗ Attía / ottā
el bočattía uala / de feluen a čazartol hogí
mind feiet iozagat el vezteneie / az o̗ kepebe
li embo̗rt ot hagiuan / mínd fy̋aual egieto̗
mbe nagí zomorwsagual / mene el onnan ·
sa baluan imado papok / ozlast zero̗zuē ah
nepek ko̗zo̗t / fel kaialtua · mongiak vala · o̗l-
d meg / ez o̗rdo̗ngo̗s Azzoní allatot / kih embo̗r
o̗knek elmeíet ís elvezti / kit haluā az Aspa-
sius / meliet a Simplícianos vr / kepeben hagí-
ot uala / nagí thwzet tetete / es ko̗zepibe vette


{146}
te a zent Annos azzont / de ah lang kih v́tuen
magat · a thẃzbo̗l · kezde egetníe a ko̗rníẃlh
allo nepet / sah no̗mo̗s zẃzet / íngíen sem ílle
ti uala | ennek utanna Imatko̗zek eh zent An
nos · vrhoz · sugi aluuek meg a thẃz / mínt ha
soha a helío̗n thẃz nem volt volna | kít latuan
a kereztíeno̗k kaialtiak vala monduan / o
meli Artatlan / es hamossan zenued / eh zent
Azzoni allat / az Aspasíus kegíg feluen azon
hogí a meg hasonlot neep meg vína / a tor
kaba eh no̗mo̗s / zẃznek egí to̗rt ẃttete / se
h kepen az edo̗s krístus / ez o̗ kegío̗set / es Mar
tírat · maganak zento̗luen / víue az o̗ro̗k
bodogsagba | kinek zẃzeí testet / az o̗ zẃlei
nagí o̗ro̗mmel / a kereztíeno̗kel el temeteek
konstantínus čazarnak ídeíeben / vronk Ie
susnak zẃletese vtan / haromzaz / skílencz ez
tendo̗ben : míkoron írnanak | melí Igen ío
legio̗n zolgalni / eh zent zẃznek / ielo̗sben / kík
testi kísírteto̗t zenuednek / es tiztan akarn
ak elni / meg mutattatik ímílíen Leth dol
ogbol / vala egí lambor egíhazí embo̗r / kih
íol lehet tízta embo̗r vala / de maga egizer
o̗rdo̗gnek čeleko̗desebo̗l / čudalatos testí kísír
teto̗t kezde zenuední / de mikoron az vrístent
awal nem akarnaía / meg bantanía gond
ola ezt / hogi a papahoz menne / es aldoma
st kerne / hogi meg hazasulhatna / kít mik
oron beh teliesito̗t volna / latuan a papa
hogí Iambor volna / es egiẃgiẃ | egi Arani
gíẃrẃt ada neki / kiben smaragd ko̗h vala
sezt parančola neki / menniel haza / sha ua-
gion a te egihazadban zent Annos azzonn


{147}
ak kepeh irua / uagí faragua mongíad en ho
zzam o̗ nekí / hogí eh giúruúel / hagia magat
neko̗d iegio̗zní | kit míkoron meg zerzo̗t vol
na a pap Iambor / Imeh a zent Annosnak kepe
a giúrús vy̋at kih niutuan bele ueue / az Ar
aní giúrút / azonnal a paptol · míndo̗n kísír
tet el tauozek / smind ez ideiglen emleko̗zete
rt vy̋aban tartía | zent Annos azzoni agiẃr
rẃt · skih muluan a pap Iambor / ez velagbol
ueue az o̗ro̗k bodogsagot · kít engegio̗n min
eko̗nkis / Atía : Fy̋u : zent lelo̗k · Amen legio̗n
A zent Atíanknak eletero̗l ada-
mrol embo̗roknek elso̗ zwleío̗kro̗l
Adam mind embo̗ri nemzetnek Atty̋ah
mikepen hogi / elso̗ embo̗r vala / ezo̗nkep
en a zento̗k ko̗zo̗t leg elso̗ zent lo̗n | mert iol
lehet az engo̗detlensegnek bíneuel / meg to̗r
uen az edo̗s ioh istennek parančolattiat · igē
vetko̗zek · de maga meg siratuan az o̗ binet
a zent penítencíanak my̋atta / Annera el
mosa hogi vronk Iesusnak <halala> ío̗uendo̗
halalaba : nem čak / hogi bočanatot erdo̗mle
de meeg halalanak utanna / sem lo̗n meltoh
valamí nemẃ erzeko̗nseg zerent valo kenra
peto̗r kit Iduo̗zitenk / a zent Apostoloknak
feiedelmeue / es vikariosaua hagiot vala
nem kísseben vetko̗zek isten ellen : vronk Iesust
meg tagaduan / kih bíneít konuhullataso
kal el mosuan / es bočanatot neruen nem
vezte el / a zenčego̗t ¶ ez Adamot azert / a y̋o
Isten míndo̗n tero̗mto̗t allatokat : mikoron te


{148}
ro̗mto̗t volna / ahkoron tero̗mte / a fo̗ldnek
agíagabol teste zerent / lo̗lket simmibo̗l o̗n
no̗n kepere / es hasonlatossagara | mindo̗n f
o̗ldi : eghi / suizi allatnak vrasagat / neki adah
kiknek az o̗ parančolattiabol neuetis adah
onnan a mezo̗ro̗l · hol mast damaskon varo
sa uagíon / fel veuen o̗tet az aldot ísten / viue
a gío̗nío̗rẃsegnek paradičomaba / hogi mu
nkalkodneiek ot / es o̗rizneíe o̗tet · shogí egíed
úl ne lenne . oldala tetemebo̗l . míkoron alu
nneíek tarsot tero̗mte neki / Eua Aníankat
hogí az Embo̗rí nemzet / to̗lo̗k el zaporod
neíek / slelo̗gben meg latuan vronk krist
vsnak embo̗rre letelet / azzoníonk Maríatol
hazassagnak to̗rueníet zerze uele / es sok Io̗
uendo̗t monda vronkrol / es Aníazent egíha
zrol | ezutan az vristen to̗ruent ada / hogí · n-
eh ehnenek a fanak giumo̗lčeben / kíbo̗l io
th es gonozt tudhatnanak / kik o̗rdo̗gnek ča
lardsaga my̋at / meg čalattatuan o̗nek a ti
ltot fanak gíumo̗lčeben | sleg ottan / meg la
tak az o̗ mezítelensego̗ket / a fígefanak kegíg
leueleibo̗l leuelest ko̗tenek magoknak / kir
o̗l meg feduen / az vristen o̗ket / a paradič
ombol kih uete o̗ket / es thẃz fallal ko̗rniúl
veue a y̋o isten a paradíčomot / skerub An
gialt zerze oda o̗rizo̗o̗l / hogi touaba oda
soha neh mehetnenek | Smikoron Adam az
o̗ felesegeuel kih ẃzetteto̗t uolna / a gíoní
o̗rwsegnek helíero̗l . lakek Ebronba / a hoz · k
o̗zel / a meli mezo̗n tero̗mteto̗t vala | orcza
ianak veriteko̗zeseuel / miueluen a fo̗ldet
es nagi munkaual / euen a keníeret · zwzen


{149}
ío̗uen ki azert Adam / a paradičombol tíze
no̗t eztendo̗s korogbān / zẃlek kaímot es az
o̗ feleseget Calmanat | harmíncz eztendo̗s ko
rāban zẃlek Abelt / es delborat / kit a me a
kaím / mikoron meg o̗lt volna írigsegbo̗l / Ad
am es Eua / zaz eztendeíg síratak / az o̗ halal
at | kinek halala utan meg fogada / zent Atí-
ank Adam / hogi soha Euat to̗bbe / nem akarn-
aía meg esmeerni / de wr istennek akarati
abol / meg kelle a fogadast to̗rni | Smikoron az
ert Adam Atiank / Seua Aníank / ímmar zaz ·
harmincz eztendo̗so̗k volnanak / zẃlek a Set
o̗t / sezo̗knek fo̗lo̗tte / harmíncz fy̋ok / es leaniok
lo̗n / smind niolczad iziglen lata / az o̗ vnokait
| ele kegig kílencz zaz sharmíncz eztendeig . E
nnek utanna / halalra korula / saz o̗ harma
dik fy̋a / Set · el mene a paradicomnak aitoi
iara / Sko̗nío̗rge az kerub Angíalnak / hogi A
nna az ergalmassagnak olaiaba / kiuel meg
kenuen <meg> zent Adam atiankat / meg gío
githatnaía . kinek az Angial a fanak Agab
ol ada / kíben vetko̗zo̗t uala / smeg monda nekih
hogi el oltanaia / smikoron meg fogonuan
gíúmo̗lčo̗t tero̗mtene / ah koron giogiulnah
meg az o̗ Attía / smeg teruen Set / zent Atti
at Adamot halua lele / sel temete a heliō̗
<hog> hol vronk Iesus / meg fezittetek / es el tem
ettetek / sah fíatalt a zent Set / el ẃltete az o̗
koporsoia fo̗lot / kih ígen nagí faua neueko̗
dek <.> Salamon kíraliglan . kit o̗ vagata leh
saz o̗ mulato hazaban · mibe heliho̗ztete | kit
a Saba kiralne Azzon : isteni ielo̗nedbo̗l / meg


{150}
ertuen / hogi a fan egí nagí profeta halna
meg / ky̋ert a Sidok orzaganak / el kelleneh
vezni / meg monda Salamon kíralnak | mín
ek okaert el vetetuen onnan / nagí melío̗n
el reítete a fo̗ldben / melí fah Iduo̗zítenkn- /
ek kenzenuedesenek ídeíe / hogí el ko̗zelgeto̗t
volna / fel ío̗ue a fo̗ldbo̗l / seh uala feh fah
kibo̗l vronk Iesusnak a kereztfat čenalta
tak / a papí feíedelmek | ky̋n zent Adam Atí
ankert / es mind az o̗ nemzecegeert / a mi No̗
mo̗s Iduo̗zitenk / ahalalt ero̗tto̗nk zenuede
kẏh aldot legio̗n / mind o̗ro̗kẃl o̗ro̗ke . Amē
Zent pal Apostolnak rneg te
resero̗l valo predíkacío · Ihūs
Te en vram isten / minek vtanna meg
terítel engo̗met / penítencíat tartek
| ez ígeket zent Ieremías profeta íría / az o̗ ko̗
nuenek harmíncz egiedik rezeben / a pogan
Nepeknek kepo̗gbe | kik meg terendo̗k ualanak / vro
nk Iesusnak hitíre · de maga ezo̗n ígeket / íol
monthata zent pal Apostol · kit az vr isten
Iduossegnek · vtara / čoda kepen teriteh / az o̗
zent malaztíaual · mert sínkí vronk Iesus
hoz / nem terhet · hanem ha az vristennek m
alaztía / elo̗l vezí o̗tet tez a mít mond zent
Gergo̗lí doktor / a lelsego̗s kegío̗sseg / elo̗zer
čeleko̗dík mí benno̗nk valamít / nalonk nek
ẃl / hogí annak utanna / ko̗uetuen azt / ah
mi zabad akaratonk / a mí íot keuanōk / azt
ozton míuelo̗nk egíeto̗mbe tegíe / kit az v
tolso iteletben · ígaz ugian meg aíando̗ko̗z


{151}
mínd ha / čak mí magonk tetto̗k uolna | ehro̗l
monda zent pal / az el kezdo̗t igeket / te en vr
am isten / mihelt meg teritel engo̗met · penit
encíat tartek / az en sok gonossagímrol | kih
Melle ketto̗ro̗l lezo̗n tanusagonk
elo̗zer / az o̗ meg teresenek čodalatos voltāol
Masodzer / a meg teresnek mogíarol / az elso̗h
melle tunnonk kelh / hogi zent palnak meg ter
ese / čodalatos lo̗n | harom okaert · elo̗zer vronk
kristosert / kih o̗tet meg terite . masodzer / a mo
dissagert / a mi modon lo̗n / harmadzer zenth
pal Apostolert ¶ Elo̗zer čudalatos lo̗n <zent>
vronkert / mert zent palnak meg teríteseben
meg mutata Iduo̗zitenk / az o̗ čuda hatalmat
Bo̗lceseget / es kegielmesseget míkepen hogi / ez
harom modon / zoktak embo̗ro̗k a vadakat · m
eg fogny̋a | elo̗zer . embo̗ro̗k zoktak meg fogni az oktalan
allatokat · hatalmokal / meg viuan o̗ velo̗k / m
int ahkik / az orozlant / vagi a meduet / meg fo
giak | Bo̗lcesego̗kel . mínt azok kik / to̗o̗rben . fog
iak meg o̗ket / uagi kalitkaban / uagí leebben
harmaczer · kegío̗ssegel · tartuan neueluen o̗-
ket kẏsdedsego̗kto̗l fogua / es meg zelideso̗kuel
Ezo̗nkepen edos vronk Iesus . meg foga zent
palt / es ioua teueh hatalmassagaual fo̗ldre
veruen o̗tet / loua hatarol isteni feno̗sseggel
monduan · o̗ neki · igen nehez teneko̗d az o̗zto̗n
ellen rugodoznod / sazonnal meg valtozuan
elkẃlčeben zent pal mondah | vram mit ak
arz hogí tegiek · meg foga o̗tet Bo̗lcesegel / ma
sodzer meg mutatuan o̗ nekí / az embo̗ri gia
rlosagnak to̗ret / mert nem monda magath
vronk Iesus / istennek · vagí istennek fy̋anakh ·


{152}
deh embo̗rnek neueze magat / monduan En va
gíok a Nazaretbeli Iesus / kit the haborgacz / h
ogí az o̗ embo̗rsegenek Alazatos voltat / meg ert
uen : az Istensegnek to̗reben meg fogattatneíek
| Meg foga touaba edo̗s vronk Iesus <touaba> ze
nt palt kegíelmessegeuelís · o̗tet a Sído to̗ru
ennek fezkebo̗l : kíben zẃleto̗t uala · kíh veuē
es o̗ zent malaztíaual eltetuen Masodzer ·
čodalatos lo̗n zent palnak meg terese / a vela
gossagert / kíh o̗tet ko̗rníúl veue · meg teríte
senek ideíen | melí velagossag o̗tet · harom kep
en hoza a meg teresre / elo̗zer hertelen volt
aual / masodzer nagí voltaual · harmadzer
menníeí voltaual : mert nagí hertelen zall
ah a feno̗sseg reíaia / es ko̗ro̗s korniúl mind va
la | smenio̗rzagbolis zallot uala / a harom bin
o̗knek ellen / melíek palba valanak meg ter
esenek elo̗tte · tudnía mint / a batorsag · merth
vgían hiuatlan mene / a papi feíedelmekho̗z / a
ldomast keruen to̗lo̗k ehre / hogi valakik dama-
scus varosaban / vronk kristusba hiznek / mínd me
gh fogdoshatnaía azokat / es Ierusalembe vihe
tneie / meg gio̗ttrendo̗úl o̗ket | masodik bẃne a
keueliseg vala · mert igen fenio̗geti vala a ke
reztieno̗ket Iduo̗zitenk neueert / harmadik / b
ẃne / a testi ertelo̗m vala <zent palba> mert az
o to̗ruent bo̗thẃ zerent akaria uala čak / er
tení | ehre mongia ah magíarazo Iras / ez Ig
eko̗n · en uagiok a Nazaretbo̗l ualo Iesus | en
isten uagiok / kih meníorzagbol zolok / kít the
a Sidoknak ertelmo̗k zerent / meg holtnak a
litaz | az Isteni velagossag azert · kih zent pa
lra zalla · hertelen vala / hogi az o̗ batorsag
at / meg y̋ezthetneie | nagi uala / hogi az o̗ ke


{153}
euelíseget meg to̗rneie · Meníorzagbeli uala · ho
gi az o̗ testi ertelmet / mennieiue valtoztatnaía
Harmadzer čodalatos lo̗n / a meg teres · zēt
palert / kiben ímez harom dolog lo̗n / čudakepen · elo̗
zer / az o̗ fo̗ldre verettetese / mert le vere az wr
Isten o̗tet loua hatarol / hogi fel emelneie / es a
farkasbol barant tenne / es a kereztieno̗knek hab
orgatoiabol nagi predikatort | Masod lo̗n zent pa
lban a meg teresnek elo̗tte / a meg vakulas · me
rt a velagossag / ugi vakita meg o̗tet · hogi harm
ad napeeg / símmít nem lata | meli napoknak al
atta meg tanittatek vronk Iesustol / a zent Euan
geliomra | harmadík lo̗n / az eho̗zes · mert harm
ad napig sem ewek sem Iuek · hogi ozton tudna
mind eho̗zni · smind beuo̗lko̗dní vronk Iesuserth
vaIa azert Igen čudalatos / eh zent palnak meg
terese | minek okaert / iol illi o̗tet / Any̋a zēt egihaz
Masodík tanusagonk a meg teresn
ek mogiarol uagion · kih melle tunnonk kelh · ho
gí a bodog zent pal Apostol / Beniamínnak Iakob
patríarkanak vtolso fy̋anak / nemzečegebol valo
Sido uala / smint zent Ieronimos mongia / gisto
la neúu varosba ziletek · Cilicianak tartoma
niaba : de Tarsonba tanittatek / es neueltetek fel
Smik[.[pen zent Lukač iria / az Apostoloknak čele
ko̗deso̗kro̗l zerzo̗t ko̗nueben / hogi zent Istuan pr
otomartirt meg o̗lek a sidok . Ierusalembe / na
gi haborusagot tamaztanak a hiuo̗k ellen / ho
gí mínd kih ozlanak a v́arosbol a videgre / a ze
nt Apostoloktol meg valua / eh Saol kegig / kih p
alnak híuattatek az utan / meg ís zomíuhozu
an a kereztieno̗knek haborgatasokat · meneh
a papi feiedelo̗mho̗z / es leuelet kere to̗le / dam-
astonba hogi valameliet lelne a varosban / az


{154}
vronk híuei ko̗zzẃl / mínd fogua vínneie / a papok
nak mikepen Ierusalembe čeleko̗do̗t vala / S mik
oron ko̗zel volna a varoshoz · hertelen : meniorz
agbol nagi feno̗sseg leh zaluan / ko̗rniẃl ueueh
o̗tet · smind az o̗ tarsiual egietemben fo̗ldre hul
lanak / szozat lon / palhoz a fenossegbol monduā
Saol saol · Smit haborgacz engo̗met ? kih feleluē
monda ski uagi vram ? monda Iduo̗zitenk / en va
gíok a Nazaretbeli Iesus / kít the haborgacz / ígē
kemení teneko̗d / az o̗zto̗n ellen rugodoznod / Sle
gh ottan / meg esmeruen vronk Iesusnak hatalm-
at · kít az elo̗t nem hízo̗n vala · orzagolní menío̗
rzagban / de inkab / mínt hamís profetat / el karh
ozotnak lenni / rezketue es felue monda zēt pal
Svrā mit akarz en velem tetetni ? smonda edo̗s vrōk
Iesus o̗ neki / keli fel / smení a varosba / es megh
mondatík ot / mít kelío̗n tenno̗d | az o̗ tarsí ke
gíg / nagíon čodalkoznak vala raíta / haluā pa
lnak bezedet / de nem / az vronk kristuseet / kih ve
le bezelh vala | fel keluen azert / Saol a fó̗ldro̗l
smeg nítuan zo̗meit / simmit nem kezde uele
lathatni · Skezo̗n fogua be víuek a Damaskon
varosaba | sharmad napeg maraduā a vaksa
gba / sem ewek / sem Iuek / Svala ot a varosba / Id
uo̗zitenknek egí kedues zolgaía / Ananías neúu
smonda neki / mení az Igíeno̗s vczara . Keresd
meg Iudanak hazaban / a tarson varosabol
valo Saolt / mert a palnak Atía / oda · fogua vi
teto̗t uala / az Antiokhus kirali Ideieben / sot ig
en meg kazdagula · shatalmas vrra lo̗n · soth
zẃle eh Saolt | iol lehet sido orzagbol tama
dot vala ugian : smonda az Ananias / vram
hallottam / mine sok gonozt tet / ez embo̗r Ier-


{155}
usalemben / ah te hiueidnek · sideís azert ío̗th
monda vronk Iesus menniel / mert enneko̗m va
laztot edenio̗m / hogi viselie az en neuemet / mí
nd poganoknak : skiralioknak es a Sidoknak el
o̗tte / meg mutatom en o̗ neki / mineket kelio̗n zen
uedni / az en neuemert | smeg lata lelo̗gben ezth
Saol / hogi míkoron / az Ananías hozzaía menne
ottan meg adatneiek neki a latas / shozzaía m
enuen azert / eh zent Ananias / palhoz · monda
Saol Atiamfy̋a / az wr Iesus bočata hozzad / hogi
lash / es beh telieso̗giel zent lelo̗kel · skezeiuel illet
uen az o̗ feiet · mint egí hal he . a feẏer halíok / le
esek o̗ zo̗meiro̗l | sottan latni kezde sfel keluē / azo
nnal meg kerezto̗lko̗dek / es etket veuen magahoz
meg ero̗sso̗dek · Segi keues napoknak utanna / ah
Sido giúleko̗zedbe menuē / predikalia valia Id
uo̗zitenk Iesust bizoni Istēnek lenni | minek okaēt
aSidok / tanačot tartanak · hogí meg o̗lneiekh
kíth meg ertuen zent pal a kereztieno̗k / ey̋el
egi kosarban a varos ko̗h falan kih bočatak / seh
kepen kih zabadula kezo̗gbo̗l smikoron Ierusal
embe ment volna / akara az Apostolokhoz egie
sodníe / de míert tugiak uala / az elebelí dolgat
el tauoztattiak uala o̗tet / de vegre zent Borb
as meg esmeruen / hogi vronk Iesusnak hy̋w ta
nítuanía volna ·| kezo̗n fogua viue a zent Apo
stolok ko̗zzeh / smeg bezelle elo̗tto̗k / mikepen ielo̗
nt volna uronk Iduo̗zitenk az vton nekih / soz
ton igy̋ veuek a zent Apostolok ko̗zigbe | o aze
rt dragalatos Atiamfy̋a / gondold meg / a y̋oh
Istennek felsego̗s kegielmesseget / kih ímeh meli
| kegio̗ssen vonzia : a zegeni bino̗so̗ket o̗ magah
oz / kik akariak : ky̋ert aldot legio̗n / o̗ro̗ke | Am̄


{156}
Araní zaíu zent Ianos eletero̗l ·
Az Araní zaiu zent Ianos : konstancínap-
olí pispo̗k vala / es nagí go̗ro̗g doktor
az Arkadius čazar ideieben veragozek | ez kr
isostomos Ianos . Antíokhíabol tamada · persa
í no̗mo̗s zílekto̗l zíletek · Attíanak Sekondꝰ
vala neue / Anníanak Antura : gíermo̗k ko
raba / deakí tudomanra adatek / sígen ífy̋uh
koraba mind meg tanula / a zabad tudom
aniokat | sattíanak halala vtan / Romaba
mene / es ot fel veue a čazar zekín valo pro
katorsagot / de a zegenio̗knek · istenert te
zi uala a segečegot / es az otalmat / o̗ igass
agogban . Ennek utanna el hagíuan / eh velagí
tudomaníokat / a zent Irasnak tanulasara a
da magat tihzen níolcz eztendo̗s korhban m
ikoron volna / mínd a zent IrasroI valo ko̗nu
eket · korden tanula meg / es mindo̗n iambor
sagba foglaluan o̗nno̗n magat / el hagiah
ez velagot / shazaiaba teruen / a zent Basiliꝰ
doktorral · Antíokhíanak tartomaníaba : egy̋
hegio̗n / puztaba lakozoknak mogíok zerent
elenek / a zent Basilius annak utanna / haza
iaba mene : sez Araní zaiu zenth Ianost / az
Antíokhíabelí pispo̗k / fel papa teue / kinek ha
lala vtan az Euagríus píspok / telíes pappa te
ue o̗tet | meli zent Ianos eletenek zenčegeuel
es tanusaganak bo̗lčesegeuel / sokaknak / sma
ganak haznaluan / predikallaní kezde · es ču
dalatos ko̗nueket zero̗z uala / saz o̗ Bo̗lčesege
nek / es Iamborsaganak híre / míndo̗n fele kíh
hirdettetik vala . kih a tiztasagnak zeretetiẻt


{157}
kemenio̗n tartia vala magat · Smikoron a Nek
tarius konstancinapoli pispo̗k / eh velagbol kih
mult volna / es pispo̗knek valaztasara Igíeko̗z
nenek / az Arkadius parančolattiabol / eh kri
sostomos Ianos Antíokhíabol · Gonstancinap-
olba hiuattatek / es akarattia nekẃl / ot ualo
píspo̗kke tetetek | kih azonnal / az egihazi nepe
knek eletít / meg akaruan iobbitaní : mindiník
nek gíẃlo̗segeben esek / kik o̗tet mikepen hara
gos embo̗rt / es keuelt el tauoztatuan · mindo̗no̗-
knek ragalmaziak uala o̗tet / íelo̗sben hogi / sín
kit az o̗ Aztalara nem hy̋ uala / ezt kegig ahra
tezí uala · mert a nagi zenuedeto̗ssegert · mínd
feíet · smínd giomrat igen failalia vala · nagi gi
akorta | a ko̗sseg kegig · igen zereti uala / e No̗
mo̗s zent embo̗rt / az o̗ predikacioiaert / meliet
tezo̗n uala a zent egihaznal / nem gondoluā
azokal / a mit az o̗ Irigi / reiaía zolnak valah
| ah zegenio̗knek mindo̗n zwksego̗ket / meg zol
galtattía vala / Ispotaliokat nekio̗k rakatuā
es a pispo̗ki io̗uedelo̗mbo̗l / a zegeni koroknak
gongiokat / zeretettel viseluen · Segi napon ame
mikoron a zent pal epistolait · magiaraznaia
Imačagot to̗n az vristenho̗z · hogi az o̗ leuele
iben / adna neki telies ertelmet · kinek azonnal
zent pal / meg ielo̗nek · sezt monda / en sem erto̗
ttem kwlo̗mben / az en leueleimet / mint Igaz
teh / smeg čokoluan o̗tet / el enízek elo̗le | kit az o̗
probus neuú Notariosa / iol lat vala / kih ahkorō
az o̗ magiaraztiat iría uala / es a zent pal Ap
ostolnak latasabol / ígen rezket vala / kinek eh
zent Ianos / meg profetala / hogi vtanna / o̗ lenne


{158}
konstancinapoliba píspo̗k | nagi sok haborusa-
got zenuede / eh no̗mo̗s krisostomos Iambor / es
zent pispo̗k / mert ellene tamazta o̗rdo̗g / a ča
zart / sa čazarne azzontes / az Igassagaert | smi
koron a me egizer / a čazar / hazara kẃldo̗tte
volna / ey̋el a poganokat / hogi reíaía giutan
aiak / fel fegiuerko̗do̗t Angíaloknak serege / íe
lo̗nek o̗ elleno̗k | kík meg ẏeduen : mind el futan-
ak . es ígí eh keppen otalmazak meg o̗tet / zínte
kecczer az Angialok . vegezettre az Arríanos
eretneko̗knek tanačabol a čazar / zankí vete 
e no̗mo̗s zent pispo̗ko̗t / de a Nep mikoron lat
ta uolna / az o̗ Artatlansagat / shogi ílíen ze
nt embo̗r volna / meg ozla / kít haluan . a ča
zar . feluen ezo̗n hogí meg vínanak az o̗ ne
peuel / ah kosseg · meg hattra hozata zent Ia
nost / ugían ero̗uel / sah ko̗sseg ego̗ zo̗uetne-
ko̗kel eleiben menuen / nagí tizto̗sseguel beh
hozak a varosba | smikoron nem akarna / ah
pispo̗ki zeegbe soha immar <nem aka> wlníe
de čak / mínt egí zegení pap ugí elnie / a Nep
eknek / sok ko̗nío̗rgeso̗kuel meg gío̗zettetuen
ismeeg ugi ileh az o̗ zekiben / es ugi kezde pr
edíkallaní mínt igaz annak elo̗tte / olí nagí
Igassag zereto̗ embo̗r vala / hogí mínd a ča
zart / smind az o̗ feleseget / segíeb nagí vrak
at · az o̗ fogíatkozasokert / ígen kemenío̗n me
gh <fogta> feddi uala | ky̋ert nagí gíúlo̗segbeh
vala / minek okaert a čazarral meg maszer
zanki vettetek / kít az Innocencíus papa me
gh haluan / igen nehezen veue / es Sinatot te
uen / meg hiua ez Artatlan embo̗rt / a zanki


{159}
vetesbo̗l / es zekiben ẃltete / kih meg teruen
az vton meg monda az o̗ kih mulasanakh
napiat / sminek elo̗tte beh Iutna konstancína-
poliba : az vton a faračagbol meg korúla / ske
ues napoknak utanna / kih mẃlek ez vilagbol
| sazonnal nagí ko̗h eso̗ leuen / konstācínapoln
ak / es videkenek eletet / mind el vezte / sa čazar
ne Azzoní es / tizenkilenczed napon / az o̗ hala
lanak utanna kih mulek ez vilagbol · s mínd
a Neep ezt kezde mondanía / hogi az vristen
mínd ezo̗ket / ez Artatlan zent Embo̗rnek ha
mossan valo níomorgatasaert · míuelte vol
na a čazarnak kissebik fy̋a / a Teodosíus / eh
no̗mo̗s zent doktornak / es pispo̗knek testet / el
ki asatuan / a meli faluban el temettek vala
konstancinapoliba hoza · snagi tizto̗sseggel / az
o̗ egihazaban / el temete · vronknak ziletese / u
tan · mikoron harom zaz / sniolczuan eztendo̗
ben irnanak / Bodog azzon hauanak elo̗tteh
hatod nappal / mi Iduo̗zitenknek tizto̗ssegere · Am̄
Az Alamosnas zēt lanosrol valo
tanusag es to̗rlíto̗t | Iras
Alamosnas zent Ianos / Alexandriaban
patriarka vala : snagi zent Iambor · valah
Egi ey̋el mikoron Imatkozneíek / nagi Aitat-
ossaggal · lata egi zepseghẃ leant elo̗tte / m
egh allaní · stahat olay̋ fah kozorẃ / uagion fe
ieben | meli zízet latuan eh zent embo̗r / elh
čudalkozek raita / es meg kerde o̗tet / kih volna
samaz azt monda / en vagiok | az ergalmassag · kih az elo̗ istē
nek fy̋at / Menio̗rzagbol eh fo̗ldre hoztam / ha


{160}
engo̗met kegío̗sẃl vezh / íol Iezo̗n dolgod . sezt meg
monduan el enizek elo̗le : smeg erte hogi / az olai
on / Ergalmassagnak dolga ertetneiek | a Napsag
tol fogua / oli ergalmas kezde lenní / hogí eleímon
nak · az az · Alamisnas Ianosnak neueztetneíek · S
mínd beh gíútuen / az o̗ zolgaít monda nekik / me
nníeto̗k elh / a varos zerte / suegíeto̗k Regestomba
az en vraímnak o̗ neuo̗ket / mínd egíglen /| amazok
mikoron nem erteneiek / kikro̗l mondanaía / felele a kík /
et thẃ / zegenio̗knek híto̗k / ezo̗ket en vraímnak / es
segitó̗knek mondom / mert ezo̗k / bízoní meg segel
hetnek mínket / sneko̗nkís adhattíak a Meníorzag
ot | akaruan egiéb embo̗ro̗ket es / az Ergalmassa
gnak dolgaira vonnia / zokta vala imezo̗ket mon
dany̋a . Egizer a zegenio̗k kíh ẃluen a Napra / ke
zdenek az Alamisnas embo̗ro̗kro̗l zollania / sa y̋okr
ol íot monnak vala / a gonozokrol kegíg gonozth
Vala egí peto̗r vamos neuú · kíh ígen kazdag / es
hatalmas uala / de Igen ergalmatlan a zegenío̗k
ho̗z . mert az o̗ hazahoz meno̗ zegenío̗ket / nagí har
aggal el ẃzi uala / ugían ẏreso̗n ¶ smíkoron sinkih
nem loletteto̗t volna / a zegenío̗k ko̗zzẃl . kinek Al
amosnat adot uolna / monda az egik / mít attok en
neko̗m sen ez mai napon o̗ to̗le Alamisnat vezo̗k
smeg zerzo̗duen velo̗k / el hazahoz mene / vamos p
eto̗rnek / sot kezde allani / azo̗n ko̗zbe haza ío̗uen / pe
to̗r wr / alamisnak kezde to̗le kerníe / smikoron ko̗u
et nem lelt volna / kiuel a zegent meg hagíta
naía vtanna uizo̗n vala zolgaía / egí kosar ko̗les
keníeret / segíket hozaía hagíta / samaz fel ragad-
uan / tarsíhoz futa uele / smeg monda / hogi o̗nno̗n
kezebo̗l vette uolna / az egí ko̗les keníeret / ket nap-
nak utanna / halalra korúla vamos peto̗r / es vít


{161}
etek az vrístennek Iteletíre · slata neminemẃ ze
rečeno̗ket / stahat egi mertek uagíon kezo̗gben / sa
z o̗ tet gonossagit / mínd bele rakiak / egi felo̗l | smas
felo̗l lata / zomorẃ keduel neminemẃ zeep feier
embo̗ro̗ket allanía / my̋ert a merteknek feleben si
mmít nem tehetnek vala / smonda egik o̗ ko̗zzẃlo̗k
bízoní simmy̋e nínčen to̗b / ez embo̗rnek / kit ide tehe
tnenk / hanem čak / az egi ko̗les keny̋er / meliet az
vronk kristusnak zeretetíert / ket napal ennek elo̗
tte / akarattía nekẃl ada / kit míkoron a mertegb
en tettek volna egi Arant kezde / a bíno̗kel níomnía / sm
ondanak a zent Angialok / eh peto̗r vrnak / tegy̋
to̗bbet · valamít ez ko̗les keníerho̗z / mert may̋d el
viznek ah zerečeno̗k | sfel očuduan / smeg zabad
uluan / mongia uala giakorta / ha az egi ko̗les ke
ny̋er / kit akaratom nekẃl hagítek a zegenho̗zen
net haznala / sualion mínet haznal / ah ky̋ mín
do̗n marhaíat zegenío̗knek oztogatía ? vrístenerth
ioh keduel ? Smíkoron egi napon y̋oh ruhaiba / fel o̗l
to̗zo̗t volna / es egi tengo̗rbe vezo̗t embo̗r / kih mínd
o̗n marhaiat tengo̗rbe veztotte uala / ruhat ker
ne <kerne> istenert to̗le / azonnal leh vetuen / y̋oh ru
hait magarol neki ada / samaz kegíg penzo̗n elh
ada | kit meg haluan a vamos peto̗r / annera el
zomorodek / hogí sem ezik / sem Izik uala | ímezt go
ndoluan nem voltam en ahra melto : hogi ah ze
geni en rolam meg emleko̗zneíek | Smikoron elal
ut volna / lata vronk Iesust / napnak ínkab fenlení
es egi kero̗zto̗t fey̋e fo̗lo̗t · stahat raíta uagion / az
o̗ ruhaia / melíet a zegennek adot uala smondah
neki vronk Iesus / peto̗r mít sírz ? kih mikoron ok
at meg mondotta volna / az o̗ zomorusaganak
felele Iduo̗zítenk · monduan : esmero̗d eh ez ruhat


{162}
monda a vamos peto̗r / íol vram · sfelele Iduozit
enk . ím en raítam vagíon míert neko̗m attad / halakat
adok a te ioh akaratodnak | mert fazom vala / sbe
fo̗do̗zel engo̗met / magaba teruen annak vtanna
kezde bodogítaní a zegenío̗ket monduā / el vristē
hogí adzy̋g meg nem halok / my̋g egík nem lez
o̗k kozzulo̗k | zegenío̗knek oztogatuan azert o̗ m
arhait / ty̋z gera Araníat ada / az o̗ Notaríosan
ak / es monda / Meny̋ Ierusalembeh / es vegí ezon / A
rut magadnak / de igi adom / hogí a my̋ títko̗t
neko̗d mondok / meg tarcad . Imez ah títok / hogy̋
en is el megio̗k veled / sazt mutatom hogi / te zolg
ad uagiok / sagí el engo̗met ot : egí kereztíennek
harmíncz penzo̗n / soztogasd azt ís a zegenío̗kn
ek / kit ha nem teezh / en a poganoknak adlakh
tego̗det | el menuen azert Ierusalembe / egi o̗th
vo̗snek el ada o̗tet / sazo arat zegenío̗knek ozto
gata a Notarios . peto̗r vr kegig / míndo̗n ala va
lo dolgot / el tezo̗n uala | snagi Alazatossagal zo
lgal vala az o̗ vranak ístenert : sugían bolondn
ak velik uala o̗tet / de vronk Iesus / nagi gíakortah
íelo̗nuen o̗ nekí / čudalatos edo̗ssego̗kuel / vígaztal
ía uala o̗ket / kínek el budosasan / mínd a čazar
smínd az o̗ vduara / ígen bankodnak vala <raí
ta> Ezo̗nko̗zben / Constācínapolíbol / az o̗ tarsi ko̗
zzẃl / nemeliek bẃlčẃert / ah zent fo̗ldre men
uen / saz o̗ gazdaianal zallanak | slatuan az E
bedo̗n eleio̗gben zolgalnía peto̗r vrt / kezden
ek egi masnak sugny̋a monduan / zinte ilien ke
pẃh vala peto̗r vram / smíkoron nagí zorgalma-
toson nezneíek / monda az egík / bízon a peto̗r
ẃr / de fel kelo̗k es meg tartom o̗tet / kít halu
an vamos peto̗r / zo̗migío̗t veuen el futa on-


{163}
nan / a kapuh tarto kegig / siket / es nema vaIa
čak Iegíel mutattiak uala neki / míkoron az Aít
ot meg kellene nítnía · kínek e peto̗r vr / hogí m
eg nítnaía / az Aitot / nem iegíel mutata / de ugíā
bezeddel parančola / samaz azonnal haluan / az
o̗ zouat neki felele / es meg níta az Aítot / ski bočata
o̗tet | símez portaríus / kezde zollanýa / smikoron m
índ níaían čodalkoznanak ehro̗l / mímodon ada
ttatot volna / meg / azolas o̗ neki ? monda · a ki ma
st fo̗ze a konihaba / kíh mene / es el futa / de lassa
tok hogi istennek zolgaía ne legío̗n ? mert ennek
o̗m míkoron azt monda / nisd meg / az o̗ zaiabol la
ng io̗ue kíh / meli az en níeluemet / es fẃleímet m
eg illete / sottan hallek es zolhatek | Sazonnal mínd
níaían fel zo̗kdo̗suen / az aztaltol / vtanna futan
ak · de sohol meg nem lelhetek / smínd a haz beliek
míert o̗tet bolondnak veltek uala / sraita bozzu
sagokat tettenek vala / penítencíat tartanak m
y̋ert ilien zent embo̗rt / tizto̗sseggel / nem tartotta
nak | Ennek okaert / olí nagí ergalmas embo̗r vala
ez Alamosnas zent Ianos / hogí soha sinki / nem kert
o̗ to̗le valamít / kinel to̗bbet nem adot volna | va
la nagi bekesego̗s embo̗ris / Ameh míkoron / egy̋h
o̗čeet · valamí korčomas embo̗r / meg pirongatta
volna / símez kegig nagí sirua meg panazlotta
volna / az o̗ battianak / eh zent patriarkanak | m
onda · skičoda merte az o̗ zaiat te elleno̗d · meg ní
tnía ? hígí en neko̗m zerelmes fy̋am / hogi oli dolgot
tezo̗k mah az embo̗rrel / hogi míndez Alexandria
el čudalkozik raita / samaz Ify̋u meg o̗rwluen E
zo̗n el hagia sirasat / kít latuan ez no̗mo̗s ze
nt Iambor monda / fy̋am · ha en o̗čem akarz Ie-
-nnie


{164}
legí keezh mindo̗n bozzusagoknak / meeg veresego̗kn-
ekis el zenuedesere / az vristenert / sazonnal oda híua
ta / az embo̗rt / es o̗ro̗k zabačagot ada nekí | Svalakik
eh dolgot hallak / el amolkodanak raíta / smeg ert
ek · hogi ehro̗l mondotta volna oli dolgot tezo̗k mah / az
embo̗rrel / hogí mínd egeezh Alexandría / meg čud
alkozik raíta / Ameh egízer míkoron / nemíne
mẃh embo̗r / Alamosnat kert volna to̗le / es o̗t pen
zt adatot volna neki / amaz to̗bbet varuan / kezde zo̗m
zo̗mben o̗tet porongatny̋a / hogí ílíen keueset adot vala me
líet haluan a zolgak / igen akarak verní / de eh
zent patríarka monda / hagiatok el o̗tet / en Atí
amfy̋ai | had mongíon gonozt enneko̗m zabadon
mert ým / hatuan eztendeie uagion / hogí en a bí
no̗kel karomlottom / a y̋oh istent / seh keueset nē
zenuednem eh / en el ? segi saak penzt hozattat
uan elo̗ / leh tetette az embo̗rh elo̗t · monduā | čak
annet hagí ehben / a mínet akarz | Nagí Alazat
os is vala / eh no̗mo̗s zent patríarka . mert hogí / o̗
soha ne o̗rúlne / az o̗ nagí meltosagaba / nekiket
zerzo̗t vala zolgai ko̗zzẃl / eho̗z · hogi kik mind
o̗n napon / azt mondanaiak nekí . ielo̗sẃl ínneph
napon . Emleko̗zíel meg rola / mert a koporsoh
meg sem keez hogí egi napon / se feletko̗zneíek el / az o̗
halalarol · Igen Aitatos embo̗r es vala / mert az
Imačagba / giakorta el rítetík uala / sokzer halʼí
ak uala komornoki mondanía / eh kepen legío̗n
ioh Iesus / en oztogatuan / te zent felsegod zolg
altatuan / lassok meg / kí gío̗zettetík meg | Egí
keues ído̗uel <halalanak> halalanak elo̗tte / míkoron egi azzo
ni allat neminemẃ gonoz bínt / tet volna | sh
ogí nem merneíe meg gionnia / meg mond
otta volna nekí / fele ez Alamísnas zent Ia-


{165}
nos monduan / y̋rd meg o̗tet / shozd pečeto̗l
ue enneko̗m / simadom az vristent ero̗tted / A
maz miert tud uala írny̋a / meg íra sneki vi
ue / de egi keues nap utan / meg koruluan / e z
ent patriarka / es latuan hogi kih mulneiek
ez velagbol / nagi zentúl hozza kezẃle / es mo
nda · halakat adok vram isten te neko̗d / mert
meg halgatal íllien níaualíast / ki kerem ah
te felsego̗s ío voltodat / hogi halalomra egy̋
penzo̗mnel to̗o̗b ne maradna / sim azt es / ah z-
egenio̗knek adattatom / snagi zentẃl ez utā
ki mulek eh velagbol / es el temettetek / nagí tiz
to̗sseguel a koporsoba / kiben annak elo̗tte / ket
pispo̗ko̗t temetteto̗t vala meli zent pispo̗ko̗-
knek testo̗k · ket fele valuan / ko̗zeep aranth
adanak helt o̗ neki / kih mulek eh velagbol / az
Alamosnas zent Ianos · vronk ziletese utan · k
et zaaz · so̗t eztendo̗ben / mikoron irnanak | A
z Azzoni allat kegig · kih meg írt binet peč
et alat · nekí atta vala / nem tuduā / houa te
tte uolna a leuelet / igen sirattía uala mag
at · feluen azon · hogi valaki kezebe kelne / sm
eg tunnaiak / azo̗ binet | sel menuē az o̗ kopor
sohiahoz / ot le boruluā / nagi sirast to̗n · sazō
ko̗zbe : mikoron sínki / az egihazba nem volna
eh no̗mo̗s zent embo̗r · ki io̗uen a koporsobol · p
atriarkai Rokhetomaba · a ket pispo̗kel · mon
da az Azzoní allatnak · mire bantal meg ? mi
nket : Iho̗n a leuel · mint enneko̗m attad / azo
nkepen · smeg a koporsoba menuen sfel zakaztuā / a le
uelet az Azzoni allat / nem lele benne · az o̗bi
net / hanem ezt lele heliebe / az en zolgam-


{166}
ert a Ianos patríarkaert / el to̗ro̗lteto̗t / a te bíno̗d
kit latuan a zegení bíno̗s Azzoní allat / nagí halak
at aduan / az vristennek · Iamborẃl ele / az utā | sez no̗
mo̗s zent Iambornak erdo̗meert / veue az o̗ro̗k bodo
gsagot / kít engegío̗n neko̗nk ís / Atía · fy̋u / zēt lelo̗k Am̄
A zent Ignat píspo̗knek eletero̗l
Zent lgnacíus · Antíokhíaí píspo̗k uala . z
zent lanos Apostolnak / es Euangelístanak
tanituanía / es lo̗lkí fy̋a vala | Saz edo̗s Ania Mari
aual / zo̗mbeís volt / sleueleketís irtanak / egi masnak
olí nagí híro̗s vala / eh zent Ignat pispo̗k / hogi meeg
a nagi zent díeno̗s doktor es / bizonít vala / az o̗ mo
ndasaual | eh no̗mo̗s zent píspo̗k giakorta haly̋a
vala / az An̄gíalokat : enekleso̗kel díčírníe az vr istent | mikorō
a me sokaig ímatkozot volna / a kereztíensegnek
bekesegeert / nem o̗nno̗n magaert / de a felelmes
kereztieno̗kert <mikoron> es a Traianos čazar / a gio̗
zo̗delmes hadbol / haza tert volna / es fenío̗getne
íe a kereztíeno̗ket / halallal | ez no̗mo̗s zent píspo̗k
eleíbe mene / es akarattía zerent / kereztíennekh
monda o̗nno̗n magat · kít a čazar / azonnal me
gh vasaztatuā <azonnal> ty̋z vítezo̗knek ada / o̗ríz
ny̋e / es még hagía Romaba vítettetní / smeg fení
o̗gete o̗tet hogí orozlanokal zaggattatnay̋a
meg ot o̗tet | Smíkoron Romaba vínneiek / az vt
on leueleket Ira / míndo̗n Egihazaknak / kik ko̗z
zẃl a Romai kereztieno̗knek ímezt ira / Síría
tol fogua / Romaig / mínd az oktalan allatokal
viuo̗k / ey̋el napal / fogua vagíok / ty̋z vítezo̗k o̗
ríznek · kik a mi zolgalatínkert tiztre emel
tetnek . de en az o̗ gonossagogbo̗l ínkab tanu
lok · o Iduo̗ssego̗s oktalan allatok / meliek en re
íam bočattatnak · svalion · mikoron lezon ? hogi


{167}
o̗k az en testo̗met meg ezík · agíatok bočanatot
enneko̗m / mert en tudom my̋h enneko̗m illik | m
ert keezh vagiok / thẃzre / kereztfara izenket el
zaggatasra / smíndo̗n kenra / čak hogi meg lelh
essem / es erdo̗mliem / az en vram Iesust kristust
Smíkoron azert Romaba uíteto̗t volna / eh zent Ign
at pispo̗k / monda a Traianos čazar o̗ neki · Ignat sm
ire terito̗tted el · Antíokhiat to̗lo̗nk ? es tetted az en
Nepemet kereztienne / kínek monda a zent Ignacius
akarnam : ha tego̗detis meg terithetnelek · hogi min
donkoron meg maradhatnal az vrasagba | smonda
a čazar / Aldozial az en Istenímnek / smindo̗n papok
nak feiedelme leezh / felele zent Ignat / a te Istenídnek
sem aldozom / a te meltosagodat sem keuanom | E
n<...> velem meg teheto̗d <valamit> ahmit akarz / de
soha / az en akaratomat / a ty̋edre nem valtoztatod
sazonnal onbol čenalt botokal / mínd el to̗retteteh
azo̗ ket vallat / es ket oldalat / vas gerebenío̗kel zag
gattata / kiket mikoron nagi bekeseggel zenuedne
eleuen thẃzet hozattata · smezitelen labbal iarta
ta raita | smonda zent Ignat · sem thẃz sem forro
vy̋z enbennem / meg nem olthattia · vronk Iesusnak
zeretetit · smonda a Traianos čazar / Minemẃ o̗r
do̗gsego̗kel tezo̗d ezt ? hogi ilien nagiokat zenued
uen · meeg sem engeez enneko̗m ? monda e zent pis
po̗k a kereztíeno̗k nem o̗rdo̗ngo̗so̗k / de thẃ vattok
azok / kik a Baluaníokat imagiatok | Smonda ah
čazar hamar / zaggassatok el hatatis / a was
Gerebenío̗kel · es az o̗ Sebeit beh to̗lčeto̗k soual . Fe
lele e no̗mo̗s zent Martir | Nem meltok eh keu
es keno̗k / a y̋o̗uendo̗ nagi dičo̗segre . Smonda a
čazar vigieto̗k el elo̗lem / mastan : snagi ero̗ssen
meg ko̗to̗zuen a To̗mlo̗ez fenekere bočassatok


{168}
sottes kalodaba v́sseto̗k · ozton harmadnapon / orozla-
nokal etesseto̗k meg | harmad napon azert / a čazār
mínd a Romai vrakal / oda giúluen / ahol az orozla-
nokal meg kel uala vinía / az Antíokhy̋a pispo̗knek
kih hozattatek eh zent Ignat pispo̗k / es ket eh oroz
lanokat bočattata a čazar o̗ reiaía | kik latuan
eh no̗mo̗s Artatlan embo̗rt / nem hertelenko̗denek
reiaia / de a zent Ignat / mikoron o̗ket íngo̗rlene
ie ehre / hogi to̗lo̗k meg etettetneiek / reia hertelen
ko̗denek · smeg foitak o̗tet · de az o̗ testet meg nem
euek / iol lehet reia eho̗ztettek vala o̗ket | kit latuā
a Traianos čazar / mind az vrakal meg zo̗mo̗ro̗
dek / sel menuen . parančola hogi beket hadnanak
azoknak · valakik o̗tet el akarnaíak temetní · sah k
ereztieno̗k fel veuen onnan / az o̗ zent testet · nag
tízto̗sseggel el temetek · Mi vronk kristus Iesusnak
díčo̗segere · kih eeI / es orzagoI / mind o̗ro̗ke . Amen .
A zent Brígída azzon eletero̗l
Brigida Azzoní / eh no̗mo̗s zent zẃz / Skocíaba
veragozek / Iustinos čazar ideieben meli zent
zẃz / kereztien es no̗mo̗s zẃhlekto̗l tamada / m
índ giermo̗ksegeto̗l fogua / zent dolgogba foglala
o̗nno̗n magat · smég kičin korabanis / fel magaztala
otet a y̋o isten čuda tetelnek dičo̗segeuel | mikoron
ame az o̗ Annia kẃldeneie o̗tet / vay̋ giutesre / a to̗
b leaniokal az y̋no̗ tey̋bo̗l · o̗ ah mit gy̋ẃt valah
mind a zegenío̗knek oztogattia vala / smikoron az
o̗ Annia beh keríh vala / a mit giúto̗ttenek volnah
o̗ míndiniknel to̗bbet vizo̗n uala | Mikoron zẃlei
ímmar hazassagra akarnaiak Annía / so̗ kegíg a
zwzesego̗t valaztotta uolna / mínek utanna ah
pispo̗knek kezen meg eskẃt volna / hogi o̗ro̗k zẃ
zesego̗t tartana / mihelt a fah oltart kezeíuel / il


{169}
lete / az o̗ zenčegenek bízonsagara / azonnal me
gh zo̗ldẃle / smínd ez maí napeg zo̗ldo̗n alh melí
čudat latuan az o̗ zíleí / vristennek aíanlak o̗tet
Smíkoron egi napon / az o̗ Aratoi / Buzat Aratnanak
nagi zapor eso̗ kezde leh zakadnía / eh zent zwzh
Imačagaual az o̗ vetese fo̗lo̗t / meg tarta / az es
set / es ko̗ro̗sko̗rníul · mínd eI azlala a fo̗ldet / de a
zo̗ vetese : egezzen / es zarazon marada / a vízet e
no̗mo̗s zẃz · serre ualtoztata / a ko̗uet kegíg soua
az o̗ ímačagaual | Ameh egízer míkoron · egi Erd
ei vad kan / zokot volna az o̗ Ihaíra / vronk Iesus
nak neueuel / annera meg zeledite o̗tet : hogi my̋g eleh
mínd az Ihokal lakek / mint egi kos / velok megio̗n va
la a mezo̗re : svelo̗k io̗h vala haza / mínt egi o̗ro̗k
o̗rizo̗io̗k ¶ Ame mikoron kilencz firfẏak / egi embo̗rn
ek halalara iarnanak / sez no̗mo̗s zẃz zent Brigid
anak / hire let volna benne · zola velo̗k | slatuā hoǵ
az o̗ gonoz kemeni akarattiokat el Nem haíthatn
aia / a gonoz ígíeko̗zettro̗l · ímačagot to̗n vrhoz / h
ogí ellent tartana o zent félsege / az o̗ gonossagok
nak · míkoron hazogbol kih índultanak volna / hoǵ
az embo̗rt meg o̗liek · igaz olian kepẃ íelo̗nek elo̗
tto̗k / mínt akít meg akarnak vala o̗lní kít mind
el vagdaluan : alitak hogi / azt o̗ltek volna még
kire zandokoztak vala / snagi o̗ro̗mmel hazokhoz te
renek / de mikoron lattak volna / hogi elne meeg
a kit o̗k meg akarnak vala <meg> o̗lni / to̗redelme
ssegre induluan / a zent zẃzho̗z menenek / es ter
do̗kre esuen / elo̗tte | meg ko̗uetek es penitēeiat ta
rtanak az o̗ gonoz akarattiokrol / Snagi sok to̗b
egíeb čudakalis fenlek / e zent Brígida : ielo̗sben
hogi mind vronk Iesus / Smind a Bodog zẃz Ma-


{170}
ria · meg vigaztaluan o̗tet cudalatos lo̗lki edo̗ssego̗kel
miert hogi / o̗ es az vronk Iesus kenníahoz / nagi Aíta
tossagual vala / sazo̗ zent Annianak keserẃsegeho̗z / kiu
alt keppen valo ImačagokaI / azokrol mindo̗n nap
on sirua emleko̗zuen / A zegenío̗knek / eh zent Bri
gida es Aruaknak · kegío̗s Anniok uala / nagi Alaz
atos | Mertekleto̗s vala mindo̗n dolgaiban | tízta ze
mermo̗s / es ert elkẃlčẃ · zẃz vala · smíndo̗hn íoza
gokal fenluen / giertía zento̗lo̗ Bodogania nap
ian · nagi bodogẃl meg ada lo̗lket vristennek / su
eue az o̗ro̗k Bodogsagot / kit engegio̗n neko̗nk is
Atia : fy̋u / es zent lelo̗k · Amen · Igy̋ legio̗n ·+·
Gíertía zento̗lo̗ bodog azzon na
píara ualo tanusag Ihꝰ María
Ah bodog zwz Marianak / tiztulasa napia
az o to̗ruennek mogia zerent · vronk Iesus
nak ziletese utan · Nigiuen napon lo̗n / mert
o̗ To̗ruenbe az vristen / meg parančolta uala / Moí
ses profetanak zaia altal / hogi valameli Azzoní
allat / firfíuto̗l fiat fogadna / es zẃlne · embo̗ro̗k
nek tarsasagaban theet napeeg / ne lenne | azok ke
gíg beh teluen / ha akarnaia hazabol kih mehet
ne embo̗ro̗k ko̗zze | deh maga harmincz harom N
apig meeg az utan / egihazba neh mehetne / de
a hogi a Niegíuen nap / beh telneiek ozton egih
azhoz menne / es a giermo̗ko̗t Aiandekokal / a te
mplomba fel vínneíe | ha kegíg leanzot zẃl va
la . keet <Anneh napeeg> Negíuen napig / nem me
het vala egihazoz · ezt kegig ahra parančolt
ah vala / az edo̗s Isten / hogi mikepen a lelo̗k Neg
íuen napon a testnek fogontatasa utan / tero̗m 
mtetuen / es a testnek templomaba o̗ntetuen / m


{171}
eg fo̗rto̗ztetik / a testho̗z valo egíesẃlesbo̗l ezo̗
nkepen ísmeg Negíuen napon / a zent egihazh
oz menuen / a lelo̗k : a testnek fo̗rtelmessegeto̗l m
eg tíztulna | vagí lelo̗k zerent zoluan / parančoltatot
vala azert / eh dolog / hogi meg íelo̗ntessek / mert azok . E
rdo̗mlík / hogí vítessenek a Menníeí Templomba · kík a
ty̋z parančolatokat / a Negí Euāgelíomnak híteuel
igíeko̗znek meg tartanía | a leanzoknak zileteseben ke
gig · keet anne Ido̗nek kennia adatot vala reiaiok / m
ert az o̗ testo̗k / ket negíuen napon lo̗lko̗síttetík meg
melí to̗ruenre iol lehet / ah Bodog zẃz María / mí
ert zizen fogatta vala az o zent fy̋at / nem vala
ko̗teles · de maga meegis / fel akara venníe Imeh
Negí okokert Elo̗zer · hogí az Alazatossag
nak peldaiat adnaia · mineko̗nk · melí Alazatossag
ot · edo̗s vronk Iesus / o̗nno̗n magaís · meg mutata ma
gaba sok keppen | zẃleteseben / ko̗rníúl metelteteseben
ah Templomban / eh mai napon fel vittetteteseben / me
rt mikepen · ko̗rniẃl akara meteltetni / es meg kerez
to̗lkodni · nem azert / hogi a bino̗gbo̗l meg tíztulna
melieknek o̗ benne / helío̗k nem vala / de hogí míne
ko̗nk az o̗ melisego̗s Alazatossagat · meg mutatna
iah | ehre mongia zent Bernald doktor / o Bodog zíz
María : bizoní nem zwkseg vala teneko̗d / a meg tizta
las · mikent a te fy̋adnak ah ko̗rniúl meteltetes · de le
gi / ah to̗b Azzoni allatok ko̗zo̗t teis · egi · mikepen hoǵ
a te fy̋ad es / egẏk lo̗n / a to̗b giermo̗ko̗knek ko̗zotte Masod
zer / fel ueue vronk Iesusnak / o̗ zent Annia / a tíztul
asnak to̗rueníet / hogí a to̗ruent beh teliesíteneíe
| harom to̗ruení ala ada Iduozítenk · mah o̗nno̗n :
magat az o̗ zent Anníaual <a íozagnak> elo̗zer
a meg tiztulasnak to̗ruenie ala | Annak meg
mutatasara / hogi minek utanna az edo̗s Istenn
ek parančolatit meg tartiok / azt mongiok · meeg


{172}
is · hogi az vristēnek / meltatlan es haznalatlan
zolgai uagionk | masodzer ada vronk Iesus / magat az o̗
zent Anniaual . ma / a meg valtasnak to̗rue
nie alah mert a pap / adzy̋g Azzoníonk Mari
anak / a giermo̗k Iesust / meg nem ada / hogy̋
az Atia Istennek beh mutata / my̋g o̗t penzt nem a
da nekih / mert vristen : o̗ to̗ruenben igi parančo-
Ita uala / sez to̗ruentis | Beh akara ma vronk Ie-
sus teliesitení · hogi my̋ es / meg alaznaiok mago
nkat / mikoron bino̗so̗k legio̗nk / harmadzer ada
vronk Iesus magat / az o̗ zent AnniauaI / az Ald
ozatnak to̗ruenie alah / míkoron akara a pap
nak / so̗o̗g az vristēnek / keet galamb fiual uagi
gerlice fíual <akara> aldozny̋aah · zegenío̗knekh
Aldozattiat ualaztuā . nem a kazdago̗ket / hogí
mi es zeretno̗io̗k a zegenisego̗t / sakarat zerenth
valaztanoiok azt / magonknak . mikent o̗ zent
felsege Harmadzer · a bodog zwz María
fel mene / a tiztulasnak to̗rueníere / hogi eh to̗r
uenh / vy̋ to̗ruenbeh leh tetetneíek mert mikepē
a velagossag / mikoron el y̋o̗h a setečeg / el veezh
| ezo̗nkepen míert a bizoni tiztulas el io̗t / az az
vronk kristus . immar nem zwkseg / a peldazat
zerent valo tiztulas ¶ Negiedzer / a tíztulasnak
to̗rueníet / fel veue Azzonionk / hogi meg tanul
noíok / a lo̗lki meg tíztulast / mínt kellene tennó̗k
mert a mí bineingbo̗l / meg nem tíztulhatonk . iob
ban . mikent aldozatokkal / az az ioh / míuelko̗deto̗k
kel . sielo̗sben AIasmisnalkodasokal | bineínkro̗l va
lo ohaitassal / es ko̗nuhullatassal . stiztasag tart
assal | Fel Menuen azert Azzonionk a Templomba / az o̗
fy̋at a papnak ada / es o̗tet · o̗t penzo̗n valta m
eg ah paptol / mert az vristennek parančolattía


{173}
zerent / Iacob tízen egí fy̋aitol zarmazot Nemzeč
ego̗knek / elso̗ zẃlo̗tti · meg valtatnak uala / de ozt
on / o̗reg korogban / a Templomba kelh vala / az edo̗s
Istennek zolgalníok / míkepen hogi · a tizta lo̗lko̗s
oktalan allatoknakis / elso̗ zẃlo̗ttiuel uagi fy̋aíual
kelh vala az vristennek Aldozniok / Annak emlek
o̗zetire / hogi a y̋o Isten / míkoron a Sídokat / kíhak
ara hozní / Egíptomnak fogsagabol · míndo̗n haz
nal / az orzagban : mínd embo̗ro̗knek / smínd okt
alan allatoknak elso̗ zilo̗ttet ey̋el / a zent Angia
lok / a kiralinak bineert : meg o̗lek | Nemeli oktalā
allatnak elso̗ fy̋at / mínt a zamaroknak / egi ihon
kelh vala / meg valtani | nemelnek elso̗ fy̋at / meg
kel vala o̗lny̋o̗k / mikepen az ebeknek · Smíkoron
azert Iduo̗zitenk Iesus / Iudanak nemzetebo̗l ta
mada / meg kelle o̗ neky̋ es / zent Anniatol / o̗t penzō̗
a pap kezebo̗l <meg> valtatnia / Adanak meg enn
ek fo̗lo̗tte / keet galamb fy̋at / vagi keet Gerliczeth
| mert eh uala / ah zegenio̗knek aldozattia / az o̗ fy̋
okert | a kazdagok kegig / egi barannial tartoznak
vala a papnak / Neueztetik kegig eh mai zēt Nap
Gíertía zēto̗lo̗ Bodog azzoní napían
akis <neueztetik eh mai Innep> miert hogi / eh mai
napon / giertiat zento̗l Anía zent egihaz / es ego̗h gí
ertíakal · íaríok a prosonciot / kit Ania zent egih
az | harom okaert zerzeh / Elo̗zer hogi a hito̗tlenseg
o̗t · a kereztieno̗k ko̗zzẃl kih irtanaia / mert Rego̗
nte / a Romay̋ak · a Mars isten Annianak / tizto̗sseg
ere · kit o̗k februanak hinak uala / mindo̗n o̗to̗dik
eztendo̗ben / ego̗ fakliakkal / es zo̗uetneko̗kel · keruln
ek uala / mind ah varos zerte / hogí az o̗ fy̋a / a Mars
Isten / kih o̗ veleko̗deso̗k zerent / hadnak Istene | gío̗z


{174}
zo̗delmet adna nekik / míndo̗n ellensego̗ko̗n / sezo̗n
ido̗ben a pluto istennekis · kit o̗k a pokloknak Ist
enenek hiznek vala / hogi az o̗ hallatioknak erga
lmas lenne / nagí aldozatot teznek uala / es mid
eczaka / ego̗ giertiaknal : sfakliaknal uígíaznak v
ala | smy̋ert azokast nehez el hagínía . azokis . ah
kik immar / ah pogansagrol a kereztíensegre te
rtenek vala / ez o̗ teuo̗ligo̗ zokasokat nem hagi
attathattiak vala el . uelo̗k | sannak okaert a Se
rgius papa ugi zerze / hogi a kereztíeno̗k . mindō̗
eztendo̗ben ez mai napon ego̗ zento̗lt giertíaual / m
eg kerẃlneiek / a zenth egihazat : vronk Iesus Ann
ianak tizto̗ssegere . Masodzer hogi mindo̗n E
mbo̗r el erteneie ehbo̗l / hogi a bodog zẃz María
oli feno̗s · soli velagos uala / es tizta a binto̗l . hogy̋
nem čak / hogi o̗nno̗n magaba / nem vala binre
ualo hailas / de az o̗ zenčegenek iozaga / meegh
egiebekbenis : meg oltia uala / a bínnek keuāsagat
Harmadzer / neueztetek eh mai ínnepe . Azzoníonk
Marianak giertiazento̗lo̗ Bodog azzoni napianak
| a lo̗lki peldazatert : hogi meg mutattatneiek / ah
giertiaba . mih volna vronk Iesusba ? sminek kelleh
ne benno̗nk is lenni / mert mikepen a <vy̋uzba> giertiaba ha
rom vagion | vy̋uz | Beelh es | thẃz · ezo̗nkepen Iduo̗z
itenkben a vy̋uz / kit a zegen fergek a meho̗k gi
utnek · vronk Iesusnak zizei zent testet peldazy̋a
| a vy̋uz alat ualo beel / az o̗ Artatlan zent lo̗lket
a Thwz · kegig · uagi a giertiaban ualo velagossag
on / ertetik · az o̗ bizoni Istensege / mert a zent Iras
mongia / hogi a mi Isteno̗nk / meg emizto̗ thẃz | p
eldazia touaba / az ego̗ giertiaual valo proson
cio / a mi tiztulasonknak mongiat / hogi valakik
a bino̗gbo̗l tiztulni · kih akaronk · tahat legio̗n bi
zoni hito̗nk : fogiok ioh miuelko̗deto̗kre magon


{175}
k<nak>at · es míndo̗n iot / čak az vrístenre · tekíntue · teg
io̗nk · mert mikepen a gíertía · my̋g meg nem gíutta-
tik / uagí meg ōltatík · meg holt | ezo̗nkepen a kerez
tíen hy̋t / meg holtnak mondatík / a y̋oh míuelko̗det
nekẃl | o azert dragalatos Atíamfy̋a / zolgalí az Is
ten Anníanak / ha az o̗ zent fy̋anak · kedúeben <aze
rt> akarz elni / mert hatalom adatot / o̗ zent Azzonsaganak
míndo̗no̗ket Iduo̗zíteníe / az Aldot wr Istento̗l / kíh
eel / es orzagol / fo̗ldo̗n · Mennío̗n / mīd o̗ro̗ke · Amen
Zent Balas píspo̗knek eletírolh
Ah zent Balas píspo̗k / es Martir : dioklecianos
cazar ídeíeben zenuede / sebasten neẃu va
rosba · kapadocíanak tartomaníaba | kih mikorō
a me · mindo̗n zenčegel fenlene / a kereztienok o̗tet va
laztak pispo̗ke / de mikoron igen nagion haborgatta-
tnaia · a čazar a kereztíeno̗ket / el mene puztaba / es
Argeus neuú hegío̗n egí ko̗ligba lakek egiedẃl / kinek a ma
darak hordnak uala enni | es a vadak · kik meg kor
úlnak vala hozzaía menuen / egessego̗t veeznek u
ala / az o̗ erdo̗meert · Smíkoron az Agrícola feíede
lo̗m / o̗lettetneíe ah kereztíeno̗ket / segí napon az o̗
vitezit uadazní / bočatta volna / samazok / sohol sí
mmi uadat nem leltenek volna / kezdenek ídesto
ua budosnía / a hegíeko̗n | sto̗rtenek hogí míkoron
a hegíre mentenek volna / a hol lakík uala eh
no̗mo̗s zent Balas pispo̗k / latak tahat nagi sok
vadak giúltenek a ly̋k eleiben / ahol eh bodog E
mbo̗r lakik uala / segíet sem foghatanak megh
benne / de maga meg latak a zent Balas pispo̗k
o̗t / es haza teruen · meg mondak vroknak / eh dol
got · hogi ot volna kereztieno̗knek pispo̗ke / ah
zent Balas | Az vr kegig ottan reiaía kẃlde | spara
ncolah / hogí fogua uínneiek eleiben · Ey̋el kegigh


{176}
vronk Iesus haromzer ielo̗nek nekí / íntuen o̗tet . hogí
Aldozatot tenne / o̗ zent felsegenek . kih fel keluen a
zonnal / meg erte hogi vronk Iesus / a Mātiromsag
rol zolna | sreguel miset monda / smy̋g el vegezeh
el Iutanak a čazar vitezi / es az wreh . sel meneh
velo̗k / az uton mikoron menne / meg latuā a ker
eztieno̗k ko̗zzẃl sokan : eleíben gíúlenek | ielo̗súl a
kiknek korsagok uala | slletuen o̗ket / meg gíogíul
nak uala azonnal / kit a vítezo̗k a feiedelo̗mnek p
arančolattiabol o̗rizet ala adanak / holte kelueig
| Azon napon / egi Azzoní allat uíue / az o̗ egietlene
gi fẏat eh zent Balashoz / kih halalahoz ko̗zel va
la / mẏert hogi egi hal tetem / altal allot vala az
o̗ torkan / es sirua<n> ko̗nio̗ro̗guen / eh zent pispo̗k
nek / azonnal meg giogita ímačagaual | sko̗nío̗r
ge a y̋oh istennek / eh zent Balas / hogi valakinek
torka faina / sazo̗ segečeget kerneieh / es neuet hi
naia halgatnaia meg / o̗ zent felsege / sazonnal
zozat lo̗n Menio̗rzagbol hozzaia / hogi meg hal
gattatot volna / az o̗ Imačaga . Masod napon ke
gíg . eleiben hozattatuan a feiedelo̗m / eh zent Ba
last monda . Aldozial alupiter Istennek . ha elní
akarz tsfelele zent Balas / azt en nem tezo̗m / mẻt
o̗ zenčeg to̗ro̗ volt / sel karhozot o̗ro̗ke | melieth
haluan a feiedelo̗m / az Agrikolaus . nagí ero̗ss
en verettete buzganíokal / saz utā to̗mlo̗czbeh
tetete | segi zegeni o̗zuegi Azzoní allat / kinek ah
farkas egi diznočkaiat / el ragatta uala / hozza
menuen / meg panazola neki eh dolgot / sah zēt
Balas ko̗nio̗rge az vrístennek / hogi vigaztalnaia
meg az Azzoní allatot / sah farkas azonnal meg
víueh a diznočkat | haza menuen az Azzoni all
at / es latuan hogi meg volna az o̗ kara / meg o̗r


{177}
ẃle / sottan meg o̗le otet / segi darabot / zepo̗n meg
fo̗zuen benne / egi kenierrel sgíertíaual / eh zent
Balasnak uíue / seuen eh zent embo̗r benne / hala-
kat ada az vrístennek ¶ Ennehaní napok utan / m
egh kí hozata az Agríkolaos / è zent Balast . a To̗ml
o̗czbo̗l / smíkoron nem akarna a Baluan Isteno̗kn
ek Aldoznía / o̗zto̗rẃre uonattata . Sko̗rmo̗kel / es vas
gerebenío̗kkel zaggattata az o̗ zent testet / smeg
leh uetettetuen a čígarol / to̗mlo̗czben tetetek | kih
nek utanna menuen / a To̗mlo̗czben / heet zent Az
zoni allatok / leh to̗rlek / az bodog vert rola / es beh
ko̗to̗zek az o̗ Sebeit . kíkēkís / a gonoz pogan feíede
lo̗m / sok keno̗knak utanna / feío̗ket vetete / ennekh
vtanna zent Balas píspo̗ko̗t eleiben hozata / smiko
ron latnaía / hogí az edo̗s vronk Iesus neuet . vallan
aía / nagí ko̗uet ko̗ttete / az o̗ níakara / es a Balato
mba uettete / de e zent pispo̗k / zent kereztnek Iegiet
vetuen / a uízre | azonnal olian kemenio̗n kezde
maradny̋a / mint zinte a zaraz fo̗ld / az o̗ labai a
lat | kiho̗z mikoron a vitehzo̗k ko̗zzẃl / hatuan o̗t
o̗n akarnanak menníe / hogí eh zent embo̗rth
ala níomnaiak a vy̋zben · hertelenseggel mihelt
a vy̋zben menenek / ottan beleh haIanak / smeg čak
testo̗ket sem lelek meg | vrnak Angiala leh zaluā
Menío̗rzagbol / a zaraz fo̗ldre / kih hoza o̗tet | a vit-
ezo̗k kegíg / a ket giermo̗ko̗kel / kiket a To̗mlo̗czben
kerezto̗lt vala meg / az Agrikolaos eleiben víuek
o̗tet / meli feiedelo̗m sentenciat ada / eh zent Ba
lasra / hogi feiet venneiek · Smikoron a kenzenued
esnek heliere / uiteto̗t volna / ímačagot to̗n vrhoz
azokert / kikh o̗ hozzaiaia Aítatossaggal vannak
sezutan el veuek feíet / mind a keet giermo̗ko̗kel
egíeto̗mbe / kiknek testo̗ket / a zent Elisea Azzoni al-


{178}
| lat / el temete / mí vronk krístus Iesusnak tízto̗s
segere / ky̋h eel / es orzagol / mínd o̗ro̗kkẃl o̗ro̗ke . Am̄
zent Agota azzoní eletero̗l valo
tanusag az lo̗lkí embo̗ro̗knek
Zent Agota azzoní : katanea neuú var
osbo̗l tamada / nagi no̗mo̗s zẃlekto̗l
szenuedeh a Martíromsagot / decius čaz
arnak ideieben . Quincíanos tizt tartonak ala
tta . kih a čazartol / tiztúl tartía uala Sicilíat / me
li tartomanba . uala zent Agotanak varosah
| eh Ouíncíanos wr / parazt nembo̗l vala / sígen buy̋a
es fo̗suen embo̗r vala / es baluan ímado / seh zenth
Agota Azzont ígíeko̗zík vala meg fognia / smeg ta
rtoztatuan / egi fo̗rtelmes Azzoni allatho̗z kẃlde / ho
gi az o̗ gonoz eletẃ leaniual / eh zent Agotanak
lo̗lket / es igieko̗zetit el terittetneie a kereztíenseg
ro̗l . shaitanaia az o̗ Akarattiara / hogí A Quíncían
os feiedo̗lo̗mho̗z menne / hazassagra . de a zent
Agota / mind a fenío̗geteso̗ket / smínd az Igeret
o̗ket · meg utaluan / erosh vala / az o̗ zwzesegen
ek meg maradasaban | kit míkoron az Eufrod
ísía meg íelo̗nto̗t volna / a Ouíncíanosnak | eh
no̗mo̗s zent zẃzet hozzaia uítete . ismegent : es m
onda neki / S minemẃ nembo̗l vagi teh ? Felele e'
zent zwz / en nem čak hogi / no̗mo̗s vagíok / deh
meg annak fo̗lo̗tte / íobagi vr leanía vagiok | s
meeg ennek fo̗lo̗tte az edo̗s kristusnak / zolgaloh
leania uagiok mert ez / a nagi No̗mo̗sseg / zolgalnía
Artatlanul / a kristus istennek fy̋anak / kinek mí
koron a Quincíanos mondanaia / valazi eh ketto̗
ko̗zo̗t / a uagi hogi aldozial az Isteno̗knek / vagi
hogi kent zenuegi : felele zent Agata / mind thẃ
zre / smíndo̗n kenokra / keez vagiok inkab / hogý


{179}
nem mínt / en azt tennem · hogí az o̗rdo̗go̗ket
tízto̗lnem / kit haluan a feiedelo̗m · nagion ver
ettete orczel / es To̗mlo̗czbe vítete / houa eh no̗m
o̗szẃz<en> ígen uigan / es díčeko̗due / megío̗n vala
mínt egí vendeegsegben | sehkepen ko̗nío̗rgessel
Aíanlía uala / az o̗ kesalkodasat wrístennek | M
asod napon / meg kí hozattata o̗tet / a Quincíanꝰ
es a čígara uonattatuan / keno̗zia vala o̗tet · Sm
ikoron latnaía / hogí díčeko̗dneíek a keno̗gban
melíeben kezde kenoztatnía | es vegre el mette
te onnan / kinek monda / zent Agota : Niahuali
as lo̗lke hagiot embo̗r : snem zegio̗nled eh / el me
ttetni azt . a míuel Aniattol fel tartattal ? nem g
ondolok en aẃal : hogí engo̗met ehto̗l meg foz
tal / mert belo̗l egezzen vallom en o̗ket | kit haluā
a feiedelo̗m / meg a To̗mlo̗czbe uitete / smeg tilta
hogi seh enni / seh ínníah ne adnanak / es vruost ho
zzaia neh bočatnanak / de effelí koron / egi wen Io̗
ue a To̗mlo̗czben / segí gíermo̗k / ego̗ zo̗vetneko̗th
víuen elo̗tte / meg alla zent Agota azzoní elo̗t / smōda
míkoron a kenokat zenuedeed / ot valek en ako
ron / slatam hogi / ā te melied meg giogiulhat / sa
zert io̗ttem / hogi meg giogičalak | monda e zent
zẃz . soha testo̗met meeg nem vruoslottam / se
nnek utanna sem mert vram uagion enneko̗m
kih čak bezedeuelís / míndo̗no̗ket meg gíogíthat
smosolíoduan a ven / monda : so̗ kẃlde engo̗met
hozzad / mert en uagíok a zent peto̗r Apostol
sottan el enizek az o̗ zo̗mei elo̗l / sazonnal meg
adatuan / es tekelleto̗s egessegben leleh o̗nno̗n
magat zent Agota / snagi halakat ada ehro̗lh ·
az vristennek · Slatuan a To̗mlo̗cz o̗rizo̗k / a nagi
velagossagot meg y̋eduen / mínd el futanak / sah


{180}
to̗mlo̗cz aítoíat / nítua hagíak . Snegíed napnak
vtanna / ki hozata a Feiedelo̗m eh zent Agotat / es
latuan hogi meg gíogította volna o̗tet vronk
Iesus . elo̗s čerepeket hintete el / ioh zellel / es eleuē
thẃzet haníatuā alaiok | mezitelen azon kezde
eh no̗mo̗s gíenge zízet forgattatní / sazonnal na
gi fo̗ld indulas lo̗n / smínd a varos meg y̋ede . mẻt
a keritesnek fala el omla / es a Quincianos feíede
lomnek ket tanačosat meg o̗le | kit latuan a ko̗s
seg fel tamada a feiedelo̗mre / es nagí fel zoual
kezde kaíaltaní / hogi ezo̗ket ahra zenuedneíek / h
ogi ílien hamissan gio̗ttreneíe a zent Agota az
zont / smeg y̋eduen egi felo̗l a Quīcianos / a fo̗ld
Indulastolis . a nepnek meg hasonlasan es / egy̋
kis Aiton futa altal . hazahoz menuen | a zenth
zẃzet kegig / meg a to̗mlo̗czbe vítete . meli to̗m
lo̗czbe ímatkozuan vrhoz / hogí el venneíe bekes
eggel az o̗ lo̗lket / az ímačag utan nagiot kaia
ltuan kih mulek ez vílagbol | Srnikoron nemzeč
egí es mínd a kereztíeno̗k / kih hozuan a to̗mlo̗
czbo̗l az o̗ testet / dragalatos keneto̗kel kenneiek
es vy̋ koporsoban el temetneiek / egi Ify̋u ielo̗nek
Selio̗mbo̗l čenalt zeep fey̋er ruhaban . to̗bbel za
zad maganal kit annak elo̗tte / soha a tartoma
níban nem lattanak uala / kih a zent testho̗z m
enuen . feíeho̗z egi maruaní ko̗bo̗l / čenalt tab
lat to̗n | kín ez igek ualanak meg irua | akarath
zerent ada eh zent zwz az o̗ eletet / a halalra
kíbol tizto̗ltetik az vristen / es zabadulas adatik / ez or
zagnak / smikoron a koporsot beh tettek volna
a to̗b nepekel : az wris / kih Angial vala / az o̗ se-
regeuel · el enízek elo̗lo̗k / mind a Neepeknek la
ttara | kinek hire kih terúluen / nem čak a kere


{181}
ztieno̗k / de meeg a poganokes / kezdeg az o̗ kopor
soíat tízto̗lníe . a Quincianos kegig / mikoron har
mad napon menne / a zent Agota hazat / es o̗ro̗k
seget el foglalny̋a / es kenčet meg keresníe / kelh v
ala egi haios uízo̗n altal kelny̋e / smikoron a haio
ban v́lneh / keet loh nagí ero̗ssen / kezdeh egi mast
rugdosnia / segíg hozzaía futuan / a lonak mard
osní ffoga o̗tet / samahsík adzy̋g rugdosa / hogí a
uy̋zben esuen oda ueze / a masodík eztendo̗ben a
zent Agotanak halala napían / az Etna hegy̋eh
kíh a varoshoz nem mezze uagion / nagí thẃzet
foga vetníe / es mínt egí Sebo̗s vy̋z / ugian íoh vala
a varosra / míndo̗no̗ket meg emíztuen · Slatuā ezt
a poganok ragadak a Soporlaot / kíuel ah zent
Agotanak koporsoíat / a kereztíeno̗k beh vontak
uala / sah thẃz eleíben fogak hannía / sazonnal
meg alla a thẃz / stouab nem meneh | zenuede
kegíg zent Agota Martíromsagot / vronk Iesusn
ak ziletese utan keet zaaz o̗tuen harom eztend
o̗ben / sigi ueue ez No̗mo̗s zẃz / a Menio̗rzagot | kit
engegío̗n neko̗nkis / Atía · Fy̋u / zent lelo̗k . Am̄ · Legio̗n
zent dorothy̋a Azzonrol ualo p̄díkaᵒ
O melí ígen zeep a tízta Nemzet / az az / emb
o̗r a zeretettel / meg halhatatlan az o̗ em
leko̗zetí / mínd ísten elo̗t / smīd embo̗ro̗k elo̗th
ez Igeket Bo̗lč Salamon kiralʼi iría / Bo̗lčesegro̗l zer
zo̗t ko̗nuenek negíedík rezeben | melí ígekben meg
íelo̗ntetík / hogí a kereztíen embo̗ro̗knek lo̗lko̗ket
ígen zeeppe tezy̋ / az vristennek elo̗tte / mert nem č
ak egí fele zeepseggel / de negí feleuel / eko̗siti meg
a lo̗lko̗t | elo̗zer paradičomi Artatlansagal / mert
azwzeseg az Artatlansagnak allapatiaba / oltat-
ek / az embo̗ri termezedben / mert a zẃz fo̗ldbo̗l / ter


{182}
o̗mtetek az Adam / a zwz Adamtol tero̗mtetek a
zẃz Eua Aniank / mert my̋g elso̗ zileínk / para
dicomba lo̗nek / mind zẃzek lo̗nek | azert a tiztan
elo̗ embo̗r / a paradicomi zeepsego̗t magaban va
ly̋a . sa Mennieit es . mert zent Ieronimos doktornak
mondasa / eh fo̗ldo̗n testi bẃn nekẃl elnie / nem fo̗
ldi / de menníei elet | Angíali zeepsegelís fenlik a
tízta embo̗r / mert az Araní zaíu zent Ianos mo
ngía / míndo̗n íozagok lo̗lkí allatok / de ielo̗sben / a
tiztasag / Angiali dolog / miert hogi kiualt kepen
ennek my̋atta / hasonlattathatnak / az Angíalokhoz
es gío̗zettetík meg / az embo̗ri termezet | a tizta e
mbo̗r meeg isteni zeepsego̗t es valh / ah lelo̗gben
mert ístenho̗z / es / az Azo̗ zent Anníahoz / hasonla
tossa tezo̗n / kik mínd zẃzek valanak / eh fele ze
psego̗t ualh uala / zwz zent dorottia / lo̗lkeben
azert meltan monthatíok o̗rola / az el kezdo̗t ig
eket / o̗ melí Igen zeep / eh zent / zẃz dorottía Az
zo̗n / az edo̗s istennek elo̗tte / Mely̋ igek · melle
ketto̗ro̗l lezo̗n lo̗lkí tanusagonk +
Elso̗ ahrol legío̗n . mímodon neueko̗dhetík embō̗
a tiztasag tartasban ? hogi ínkab kellemeto̗s legi
o̗n vrístennek ? Felelnek ehre doktorok / sugí mon
nak | ho̗gi míert a tíztasagnak iozaga / vy̋askod-
ik / a testi keuansagnak gíarlosaga ellen · azert
vítezko̗duē a keuansagnak ellene / eh kepen leh-
et embo̗r kellemeto̗s / a y̋oh Istennek / vannak ne
meliek / kik ígi vitezko̗dnek a testnek ellene / hogi
meg sem gio̗zik a keuansagot / smagokat sem
hagiak meg gio̗zny̋e / de zo̗netlen a vy̋askodas
ban maradnak / miglen el tauozík to̗lo̗k / a keuan
sag | ezo̗k uegig maradoknak neueztetnek | ezo̗
knek eleg / hogi nem vetko̗znek halalos keppen


{183}
a keuansagra valo engedesnek my̋atta / Nemelí-
ek vannak / kik ugí vítezko̗dnek / a testi keuansa
gnak ellene hogi íol lehet sokaíg vinak uele / deh
maga vegezetre / snehezen meg gío̗zík a testo̗th
sezo̗k magokat meg zenuetteto̗knek mondatnakh
Nemelíek ugi vítezko̗dnek hogi / čak kẃnníen
meg gío̗zik az o̗ keuansagokat / míhelío̗n erzík ben
nok a gíarlosagot | mínt az ero̗sh uítezo̗k / o̗ ellen
sego̗ket / ezo̗k tiztasag tartoknak neueztetnek / m
ert mind lo̗lko̗gben / smínd testo̗gben tíztan elnek
Negíed rendbe vannak / az olí tiztasag tartok / kik
ugi enhíto̗ttek meg · magogban : a testi keuansagot
hogi íngíen sem merezko̗dik / a test gonozt keua
nnía / esmereto̗t veuen ehro̗l / hogi az o̗ keuāsagan
ak ot helie ninčen | ezo̗k miert indulhatatlanok
a gonossagra / Angiali . es / lsteno̗s embo̗ro̗knek ne
ueztetnek / az elso̗ rendbeli tíztasag tartok / kelle
meto̗so̗k az vrístennek | a Mas reendbeliek ínkab
kellemeto̗sbek / a Harmadík garadíčon ualok / nag
ioban | az vtolsok ugian tekelleto̗skepen kedueso̗k a
y̋oh Istennek / ez vtolso rendbelí tiztasagot hihetō̗k
a zent dorottia Azzonba minek okaert meltan kwl-
de · eh Bodog azzon hauaban / vronk Iesus Rosakat
a paradičombol o̗ neki / míkepen tíztasagos kegío̗
senek | ky̋h melle tunnonk kelh · hogi zent doktorok
nak mondasok zerent <hogi> negi dolgokual teheti
embo̗r · hogi a testí keuansagtol / meg neh gio̗ze
ttessek / elo̗zer <hogi> az Aitatos es ko̗nuhullato Im
ačaga / mert a bo̗lč mongía . Tudom hogi kẃlo̗m
ben tiztasagot nem tarthatok / hanemha malaztot
aad az vristen | az vristen kegig / mind zent Iakab
Apostol mongia / ioh malaztot aad / az o̗tet kero̗k
nek / Masodzer a tiztasag / meg marad embo̗rben


{184}
| a testo̗n ualo níomorusag tetel / mert ugí mond ah
zent Iras / az oranak gonossaga / az az / egí oraíg va
lo níomorgatasa a testnek / a nagí buy̋asagot is el
feletteti embo̗rrel | ennek okaert a zento̗k ko̗zzwl / ah
fele kisírtetnek ídeien ki egetest teth testen / kih / a
y̋eg vero̗mbe zo̗ko̗llo̗t / ski egieb rendbeli kenokat
teth o̗nno̗n magan / sy̋gi gio̗zteek meg / az o̗ testo̗k
et Harmadík vruossag / a munkah / mert a he
uolkodas / es a gio̗nio̗rẃseg / az ag / ellensegnek fegiu
ere / ah mí lo̗lko̗nk ellen ¶ ehre mongía zent Ieroní
mos doktor míndonkor teegí valamít / hogí az o̗rd
o̗g mindo̗nha foglalua lelio̗n / Negíedik vruossa
ga a testi keuansagnak / az erzeko̗nsego̗knek meg
eńhítese / mert a testí búnnek / segíeb gonossagnak
ís halala / a mí erzekonsego̗nko̗n ío̗h / a mí lo̗lkongb
en | níua kelh Azert a mi ablakinkat tartanonk / de
čak az vronk Iesus kenníanak latasara / hallasarah
annak níeldo̗klesere / ílletesere / es illatozasara | m
ert bizoní dolog ez / hogi simmi / akar mínemẃ kísír
tet ellenís / ennel iob vruossagonk nínčen / míkep
en vronk krístus kennianak emleko̗zeti / mínd ezo̗k
e zwz zent dorottia meg tarta | azert hogí a tizta
saggal veragozuan / olian vala mint a fey̋er Rosa
a Martíromsagert / olian Mikepen a y̋o illatú no̗
mo̗s piros rosa Masodík tanusagonk
az o̗ zenčego̗s eletero̗l legío̗n
kih melle tunnonk kelh / hogi a zent dorottiah
Romai vrnak leania vala / Attianak dorus / An
níanak kegig thea vala neuo̗k ezo̗n ido̗ben a Romai čaza
roknak my̋atta / akereztíeno̗k igen haborgatt
atnak uala / S my̋ert eh no̗mo̗s wr / mínd fele
segeuel o̗zue / y̋oh kereztien vala / fel ueuen / az
o̗ feleseget / es keet leaniat / kik ko̗zzẃl egíknek
kristen / smasíknak Calíxten vala neue el hagía Rom


{185}
ai vrasagat / es míndo̗n o̗ro̗kseget / shaiora ẃl
uen kapadociaba meneh / es leh teue magat ah
Cesarea neuú varosba / sot ada vristen / o̗ nekio̗k / eh
zẃz zent dorottíat · kit a zent Iambo̗r pispo̗k me
gh kerezto̗luen / neueze ilien neuel | smeg kisdedse
geto̗l fogua / meg telek zent lelo̗kel / es mindo̗n ioh el
kwlčo̗kre meg taníttatek / testeben kegig / oli igen
zeep uala / hogi az orzagba o̗ hozzaia hasonlatos
nem vala . Smeg iriluen o̗rdo̗g / az o̗ zenčeget . a fe
iedelo̗mnek / kinek Fabricius uala neue ziuet / a zw
znek keuansagara fel gíuta <es> minek okaert / ko̗
ueto̗ket / es nagí Aíandeko̗kat kẃlduen / o̗ neki | kez
de hazassagra o̗tet keretnie / de meg utaluā mīd
Aiandekit eh zent dorottia : smind o̗ magat · imiliē
valazt ízene neki / mongiatok meg / a Fabricius
nak | vagion enneko̗m immar zereto̗m / az en vr
am krístus Iesus / kit mindo̗nnek fo̗lo̗tte valaztottā
es zereto̗k / snem lehet immar / hogi masnak legiek
iegío̗se | Haluan eh valazt a Fabricius / kih kapa
dociat tiztúl tartia uala / a čazartol / erossen m
eg haraguuek / es eleiben hozattatuā eh no̗m
o̗s zẃzet / egi wst olait meg forraztatuā / me
zitelen bele vettete / eh zent dorottiat de az vri
sten serelo̗m nekẃl meg otalmaza o̗tet / kit lat
uan sokan a poganok ko̗zzẃl / vronk kristusnak
hitire terenek / so̗tet kegig a gonoz feiedelo̗m To̗
mlo̗czbe vettete / skilencz napeeg / etlen itlan / ot
tartata / de az Angialok el eltetek eh no̗mo̗s art
tatlan zẃzet / Stízed napon kih hozatuan a Fabri
cíus / zent dorottiat a To̗mlo̗czbol lata / tahat ze
eb honnē annak elo̗tte / smonda nekih Aldozial
az Isteno̗knek / mert kwlo̗mben meg o̗letlek . teg
o̗det / felele zent dorottia Imadom a fo̗ldnek me


{186}
nnek tero̗mto̗iet / nem azokat / kik ez Baluaniogba
vannak / símačagot to̗n az vristenhoz / hogi a zeg
eni vak poganoknak is / mutatnaía meg / az o̗ bizon
istenseget / es ímeh Angíaloknak sokasaga leh zaluā
Meniorzagbol / el to̗rek a Baluani istent / mind az oz
lopal egíeto̗mben / kire teteto̗t vala / hogí čak egi
partikulat sem lelhetenek meg benne / saz o̗rdo̗
go̗k kezdenek / az egben nagi kaíaltasokat ten
ni monduā . O dorottia . smire puztítaz igíen mi
nket ? seh dolgot latuan a poganok / sok ezo̗ro̗n
meg ternek vala vronk Iesushoz / a pogansagbolh
kiket mind meg o̗let vala / Fabricíus mert o̗ ez
čudakat / o̗rdo̗gi mesto̗rsegnek tulaídoníttia vala
mínek okaert / eh no̗mo̗s zẃzet o̗zto̗rwre uonat
uan / ero̗ssen meg ostoroztata / es vas gerebeíno̗kk
el / mínd el zaggattata / sazo zẃzei zēt Melieth
ego̗ fakliakal egettete | ennek vtana holt eleuenúl Ism
eeg to̗mIo̗czben tetete / de regueIig / vronk Iesuso̗
tet tehesseguel meg giogíta / Smikoron ki hozatta
volna / mas nap a fabricíus / es latta volna hogi
símmí níaualiaia nem volna / ígen čudalkozik v
ala raita / parančola zolgainak hogí vinneieko̗
tet a keet<o̗če> nennieiho̗z Crístenho̗z / es kalistenho̗z · kik im
mar felto̗gben / vronk kristusnak hítiro̗l el teert
enek uala / hogi azok zoluan o̗ neki / o̗tetis elh zaka
ztanaiak vronk kristustol / de zent dorottiaazzoni
adzy̋g zola n<i>ennieínek / hogí o̗ketis meg teriteh
vronkhoz | kiket a Fabricius meg egettete · Smōda
a zent dorottianak / ne akary̋ mínket keslelny̋e
vagí aldozíal az Isteno̗knek / hogí eely̋ / uagí feíed
et veteto̗m | felele eh no̗mo̗s zẃz / valamít akarz
raitam tetetní / keezh uagíok az en vrā krístuse
rt azokra / kinek kerteben Rosakat zedok / almak
al egieto̗mbeh / es o̗ro̗ke uigadok o̗uele / kit haluā
ah kegio̗tlen feiedelo̗m / ugi verettete az o̗ orczai


{187}
at Buzganíokal / hogí sem <s> zomenek / orranak
sem zaíanak / helíet nem esmerík uala · meg / saz
utan to̗mlo̗czbe vettete / de eczaka edo̗s vronk Ie
sus meg vígazta | reguel a Fabrícíus ky̋h ada ah
Sentenciat reíaía / eh no̗mo̗s zwzre / hogí feíet ve
nneíek / smíkoron a níak uago helire uinneíek / el
o̗l lele a varos kerítese kíẃl / a Teofilus / ky̋h az or
zagnak feh Notaríusa vala / soli mínt meg me
uetuen eh no̗mo̗s zẃzet / monda / neki | kerlek hogi
kẃlgi Rosakat enneko̗m a te iegio̗so̗dnek kerte
bo̗l / smeg fogada zent dorottía / hogí kẃldene | Smíko
ron íutot volna / a helíre / hol feíet el akaríak va
la venníe / kere vronk Iesust / hogi valaki az o̗ ken
níarol meg emleko̗zneíek / míndo̗n keserẃsege
bol / ielo̗súl hirenek ueztesebo̗l meg zabadulna / es ha
lalanak ideíen bíneiro̗l toredelmes lehetne / es
giermo̗k zẃlo̗h azzoni allatok / o rola meg emle
ko̗zuen hamarsagalh / a kento̗l meg zabaduln
anak / SMenio̗rzagbol zozat lo̗n o̗ hozzaia mo
nduan · Io̗uel en valaztottam : meg níerted me
líeket kerel / sezo̗n ko̗zben / egí Barsonba o̗lto̗zo̗t
giermo̗k kepeben / vrnak Angíala · meg allapek
elo̗tte · kezeben egi kis kosarka / sbenne harom Ro
sa / es harom alma . S monda eh no̗mo̗s gienge ziz
kerlek zerelmes vram wy̋d a Teofílus · iro deakn
ak | saz Angíal neki viue o̗ zouaual | ennek uta
nna meg haítuan / a hohernek az o̗ níakat / elh
veue feíet / egi vagassal · vronknak ziletese utan
keet zaaz / sniolczuan het eztendo̗beh | seh keppen
veueh a díčo̗sego̗s zwz zent dorottía / a Menío̗rza
got / kít engegio̗n mineko̗nk es / Atía / fy̋u / zent lelo̗k
A zent Apalín azzonnak eletero̗l
A zent Apalin azzonní / Alexandríaban / zenuede
decíus čazarnak ídeíeben / a diuínos / neuú tiz-


{188}
th tartonak alatta / eh zent Apalín azzoní nem ala valo
nembo̗l / de AIexandríanak no̗mo̗ssi ko̗zzẃI tamad
ot uala / kih a kereztíen hídben / ígen alhatatos / es Ai
tatos vala mínek okaert az edo̗s vronk hitit / nag
íon magaztalʼía vala / es a pogansagot ígen zída
lmazia vala / meli dologert a poganok meg foguā
o̗tet / víuek az o̗ baluani isteno̗kho̗z / a feiedelo̗mnek
parančolattíabol / hogí ot azokat ero̗uel imatta
tnaíak a zent zizzel / kít mikoron meg vtalt uolna
mentẃl elo̗zer míneh foga vala / mínd ky̋h to̗rek
zaíabol | sannak vtanna / nagi thẃzet rakuan / kezdek o̗tet
fenío̗getni / hogi ha nem ímadnaía / az o̗ Isteno̗ket
eleueno̗n meg egetneiek / egi keueset o̗nno̗n ma
gaba gondolkoduan / hertelen ky̋h ranta magat
a poganoknak kezo̗gbo̗l / sa thẃzben zo̗ko̗llek / es ot
meg aduan vristennek az o̗ Artatlan lo̗lket / tes
teh egezzen meg tartatek / míkent hogí a fo̗rte
lmessegto̗l a zẃzeseg / annak elo̗tte meg tartot
ta vala / kínek o̗ zwzei testet a kereztíeno̗k / nagi
tízto̗sseggel el temetek / ugían ottan AIexandría
ban / mi vronk Iesusnak dičo̗segere / ky̋h eelh / es o
rzagol mind o̗ro̗kkẃl / o̗ro̗ke Amen Legio̗n
zent kolos azzoní eletero̗l +
Ah zwz zent kolos azzoni / Bodog zent Benedo̗k
apatnak / huga vala / mínd kisded gíermo̗kse
geto̗l fogua / urnak zento̗ltetuen : zerzeto̗so̗k ko̗z
o̗t ele klastromba / sok zẃzeknek elo̗tto̗k Iaroh
Anniok vala | nagi Alazatossagba : zwzesegben
kemení eledben / bekesegben / Aitatossagba / mín
do̗n zent elkwlčben / es a zent Regulaban kit
az o̗ battia zerzo̗t vala tekelleto̗sseggel eluen
zokasa vala zent Benedo̗knek / hogi mindo̗n e
ztendo̗ben egizer : meg latogattia vala / ez o̗ hu-
-gat


{189}
eh no̗mo̗s zent kolos / azzont | egi napon míkor
o̗n zent Benedo̗k / az o̗ huganak kalastoromab
an ment volna / hogi meg lassa otet / az o̗ Tani
tuaníual / Smikoron mind estig / az istenro̗l valo
bezedo̗gben foglaltak volna magokat : el ny̋u
gouek a nap / sozton egiút o̗nek / same hogi m
eeg egiút wlnenek az aztalnal / el kezde sete
to̗dní az ído̗ | smonda zent kolos azzoni / kerlek ze
relmes vram / maragí velem ez eczaka / es elegič
meg lo̗lko̗met az isteni ígekel / sfelele zent Ben
edo̗k monduā nem tezo̗m símmíkepen / mẻt nē
íllík a Baratnak o̗ klastroma kíuul halní . Smí
koron oli tízta volna az eeg / hogí čak egi kičín
felleg sem volna raíta / eh no̗mo̗s zẃz / o̗zue ku
čoluan kezet / sreíaia haituan feiet / az aztalō.
kereh az vristent / hogi nagí esset anna / hogi Ba
ttía neh mehetne / az ecczaka az o̗ kalastoroma
ban | símeh azonnal / oli nagí vellamok / mendo̗r
go̗k lo̗nek / es zapor eso̗k / hogi sem a zent Atia
sem a fratero̗k / kik uele valanak / čak ki sem
lephetenek ah kẃzo̗bo̗n / seh kepen zent Bened
o̗k az o̗ hugaual / kezo̗rittetek maradnía | smi
nd az ecczaka alom nekẃl maraduan zolanak
bezellenek egi massal / sholte kelue reguel / me
gh a klastromba tere zent Benedo̗k apat ¶ ha
rmad napon ez utan / mikoron eh zent embo̗r
čellaíaban imatkozneiek / lata az o̗ huganak
lo̗lket / a testdbo̗l kih mennie / egi no̗mo̗s zeepseg
wh · feier galamb kepeben / sigieno̗so̗n menío̗r
zagba ro̗púlnie · melí dolgot hírre to̗n / a frat
ero̗knek azonnal . sala kwlde o̗ket / hogí az o̗ z
ent testet / az o̗ kalastromaban hoznaiak / sah
koporsoba temete . kit | o̗maganak čenaltatot


{190}
vala / seh keppen ugí lo̗n / ah kíknek lo̗lko̗k egi
vala / az vristenben : testo̗kís egíut lenne / a kopo
rsoba | ezo̗ket íría zent Gergolí doktor az vríste
nnek tízto̗ssegere / kíh el mínd oro̗ke / Amen +
A zent Eufrosína azzoní eletero̗l
Zent Eufrosina neúu zwz : Alexandria
ban tamada : a no̗mos Atiatol . panun
cius vrtol | mikoron ez vrnak giermo̗ke nem le
nneh . sah baratok kalastromat / kih Alexandr
íahoz / nem mezze vala ígien gíakorta / meg lato
gatnaía / es sok Alamisnat tenne nekio̗k | kereh
az Apatot / kínek Agapitos vala neue / hogi ke
rneiek az vrístent : hogi adna akar / čak egẏh
magzatot nekík · kiknek imačagokat / meg halgatu
an / a ẏo Isten : eh zent Eufrosinat ada nekio̗k
| smikoron immaran tizen negí eztendo̗s volnah
Attía o̗tet / íol lehet akarattía nekẃl / egi No̗m
o̗s wr fy̋unak adhah / smy̋ert kegíg / eh zent zwz
o̗ro̗k zwzesego̗t fogadot volna : uronk krístus
nak / ah Meníeko̗zo̗ elo̗t / firfy̋u ruhaban o̗lto̗z
uen : títkon : Attía hazatol el mene / a fo̗lúl me
gh mondot kalastromba / smaragdusnak neu
eze magat / skere a zent Apatot / hogí beh ven
neie / samaz nagi o̗ro̗mest beh ueue / sah zerze
tnek ruhaiaban o̗lto̗ztete | meli zerzetben mi
nd a to̗binek fo̗lo̗tte / foglalia vala o magath
Bo̗íto̗gben | vigiazasogba . smíndo̗no̗k firfy̋unak
hizik uala o̗tet lenníe / Smikoron az fratero̗k
kozzẃl nemelíek / az o̗ čudalatos zeepsegebo̗l / me
gh bottrankoznanak / az Apatnak parančola
ttíabol / maganak : a to̗b fratero̗kto̗l / cellačkah
čenaltatek | sahba kezdeh egíedẃl lakoznía / eh
no̗mo̗s zẃz / mint egi to̗mlo̗czben / nagi hiuo̗n zo


{191}
lgaluan / az edo̗s vristennek / Az o̗ Attia kegig / es
az o̗ iegío̗se / mindo̗n feleh el bočatanak / ha va
lahol meg lelettethneiek / eh zent Eufrosinath
| smkoron soholt / meg nem leltek volna / a nagí
keserẃsegben el faraduan / sirattiak vala otet
mint meg holtat / miert kegig nem tudnaia / az
o̗ Attia / mít tenne keserẃsegebe / el megío̗n valah
az Agapítus Apathoz / sígen ko̗nío̗rog vala nekih
hogi ielo̗nteneie / meg az vristen a meg holt lea
niat o̗ neki / saz Apat kegíg / mind a fratero̗kel
egieto̗mben ko̗nio̗roguen vristennek : kerik ua
la o̗ zent felseged / hogí kih / az Eufrosínat atta
vala a panuncíusnak / ielo̗nteneie meg / hol vo
lna de mikoron latta volna / az Apat · hogí meg
nem halgattatneiek az vristento̗l / el viue . a pa
nunciust egizer / az frater smaragdushoz · hogi az
o̗ edo̗s bezedeuel / es zepsegeuel eh no̗mo̗s wr ua
lami uigaztalast venne / kit a smaragdus / az az
Eufrosina / meg esmeeruen / az o̗ Attiat | leania
nak el veztesero̗l / edo̗s / es niay̋as bezeddel meg uí
gaztala / siol lehet / az o̗ Attia / o̗tet meg nem esm
ereh / de maga oli mint / egi halalbol a keserẃseg
bo̗l : ugian meg eleueno̗dek / snagi gíakorta meg
io̗n vala eh zent Eufrosinahoz · Smikoron immar
harmincz niolcz eztendeig : esmeretlen maradot
volna / a zerzedben | ennek utāna igen meg kez
de korulny̋a / slatuan hogi / meg kellene halniah
az o̗ Attiat / eh zent zẃz / titkon beh hiuata es m
eg ielo̗nte neki / hogi o̗ volna az Eufrosina / az o̗
leania / smindo̗n dolgat meg monduan o̗ nekih
vgian kezeben / nagi bodogẃl kih mulek ez velag
bol / kit az o̗ ven Attia / nagi keserẃseggel siratu
an : meg monda az Apatnak / smind a fratero̗kn


{192}
ek / smíkoron meg fo̗ro̗zto̗ttek volna / a fratero̗k
meg esmerek hogí / nem firfíh volt uolna / snagi
sirua a fratero̗k ko̗zo̗t temetek el o̗tet | smíkorō
a fratero̗k ko̗zzẃl egik / kinek fel zo̗me kih Apa
dot vala / meg čokoltha volna eh zent zwznek testet
azonnal meg adatek zo̗menek velagossaga az o̗ Attía k
egig / míndo̗n marhaíat el aruluan . felet a zege
nío̗knek oztogattata . sfelet a kalastromnak : kibē
o̗ es beh o̗lto̗zuen / ty̋z eztendeig nagí zentẃl ele / az
o̗ leaníanak halala utan : skih múluan ez utā / eh
vílagbol · veue ah Menniei Bodogsagot / kire mún
ketis · tegío̗n meltoua · Atía · fy̋u · zent lelo̗k · Amen
a zent zwz lulíana azzōnak elete
lulíana azzoní : zent zwz / es Martir uala
Nikomedíanak varosabol tamada · Attian
ak · Affríkanos vala neue / kíh íol lehet / no̗mo̗s
vala · de maga pogan / de Annía kereztíen vala
sezent Iulíanat / meeg kẏčín koraban / meg kero̗
zto̗ltete | sembo̗r korban íutuan / Attía o̗tet íegízeh / a
čazar tízt tartoíanak / kih biría vala / mínd a tel
íes tartomant / smikoron az o̗ Iegio̗se : haza akar
naía vínníe / sa zent Iulíana nem akarna adzíg
hozza egíeso̗dníe / my̋g meg nem kerezto̗lko̗dnei
ek | az o̗ Attia meg mezítelenítuen o̗tet / nagí ero̗
ssen meg ostoroztata / es ehkepen ada az Eulesꝰ
feiedelo̗mnek / az o̗ iegio̗senek · kezeben | kit miko
ron az Eleusíus / sok bezedo̗kel meg kerdo̗zo̗th
volna / es kereztíennek esmeert / volna lenníe / o̗is
meg ostoroztata : es haíanal fogua / meg Akaz
tatuan / hat egeez oraíg vgi hagía fíggeníe
saz vtan / onnat oluaztatuā / a gonoz feiedeló̗
feiere to̗ltete · kikel míkoron eh zent zẃznek / si
mit nem arthatot volna / meg vasaztatuā / to̗
mlo̗czben rekeztete / sa Belial neuú o̗rdo̗g / ey̋el


{193}
íoh Angíalnak kepebe · Neki íelo̗nek · smonda . ah
krístus kẃlde hozzad engo̗met · sezt parančolia / ho
gi aldozíal az isteno̗knek / hogi neh vezzel . igien g
onozúl / sez zent Iulíana azzoni keto̗lko̗duē ezo̗n / ha
istennek Angiala volna / kih ezo̗ket o̗ neki tanač
oznaia . nagí sírua kezde vristennek ko̗nío̗rgeni
| ho̗gí meg ielo̗nteneíe o̗ nekie / kih volna | ah ki o̗u
ele zolna . sazonnal zozat lo̗n o̗ hozzaia / meníor
zagbol monduā / fogd meg o̗tet · suallasd o̗nno̗n m
agaual meg kičoda . kih azonnal meg ragaduā
az o̗rdo̗go̗t meg vallata uele / hogi a Belíal o̗rdo̗g
volna | es aztis meg monda / hogi Beelzebub o̗rdo̗g
kẃldo̗tte uolna o̗tet hozzaia / hogi meg čalnaiah
es hogi Adamot / sEuat o̗ vetko̗ztette uolna para
dičomba / es Abelt · kaímmal / o̗ o̗lettette volna meg
snagi sok gonoz dolgokat monda elo̗ / kiket teteto̗
t uolna embo̗ro̗kel | kít haluan a no̗mo̗s zwz eh
zent Iuliana / a vas lanczokal / kiuel o̗tet erossen
meg ko̗to̗zteek vala / hattra ko̗te az o̗rdo̗gnek ke
zeit / sah foltiaual nagi sokaig vere o̗tet / Smikor
on reguel . a feíedelo̗m kih hozatta uolna / eh no̗m
o̗s zẃzet a To̗mlo̗czbo̗l / utanna vonzía uala ko̗tik /
az o̗rdo̗go̗t | samaz kegíg ígen ko̗nio̗ro̗g vala ne-
kih / hogi neh tenne to̗b zegío̗nt raita . de bočana
tnaía el / sa zent IuIiana kegig · mind a telíes py̋-
aczon altal uona o̗tet / saz utan egi nagi valub-
ah · vete | mikoron azert a feiedelo̗m hazahoz íutt-
anak uolna . eh zent lulíana azzonníal / svronk
Iduo̗zitenknek neuet / meegís ero̗ssen vallanaía
egi kerekre tetete / sugi vonattata azon meg / ho
gí míndo̗n čont / tetem / meg to̗rek o̗ benne | vgi a
nnera / hogí a velo̗kís / ki ío̗nenek vala a čontogbo̗l . deh
vrnak Angíala leh zaluan / mind el to̗re a kere
ket | sazonnal meg giogita a zent zẃzet | meli čod-
at latuan a poganok · ottan zaz / huzan / terenek vr-


{194}
onk Iesusnak hitire terenek / kiknek azonnal / mi
nd feio̗ket uetete · a kegío̗tlen feíedelo̗m · seh zent
Iulíanat egí vstben : oluaztot onban / meg fo̗zete
de eh no̗mo̗s zẃzet / az vrísten : míndo̗n serelo̗mt
o̗l / meg tarta | kíh vetetuen azert a feíedelo̗m
eh no̗mo̗s Martírt / a forro onbo̗l · kíh vteh mag-
at az ístbo̗l / az on · shetuen o̗t embo̗rt o̗leh meg / a
poganok ko̗zzẃl · sottan el vetete feíet / eh zenth
Iulíana azzonnak / az Eulesíus feíedelo̗m | saz o̗r
do̗g kit igen vert uala / egi ífy̋u kepeben / hogí ah
níak vago helíre vínneíek / ígen kezde bozzontaní
eh no̗mo̗s zwzet / utanna menuē | de míhelt hat
ra tekínte é zent Iulíana / ottan el futa / az o̗rd
o̗g / feluen azon / hogí meg kezeben annaía o̗tet / az
vrísten | kih vítetuen ez aldot zẃz · símačago̗t teuē
el vetetek az o̗ fey̋e · kínek testet a Sephonia Rom
ai dusne / fel veuen haíoba ẃle uele · hogí Roma
ba vínneíe / sot temetneíe el · de veez tamadah
a tengoron · Skampanianak hatarara vereh a
zeel o̗ket / sugían ottan a tengo̗rho̗z egí meer
fo̗ldo̗n el temete o̗tet | az Eulesíus kegíg kíh eh
no̗mo̗s zẃzet meg o̗lete / nem sok ído̗ el muluah
mikoron a tengo̗rre zallot volna : nagí habor
v́sag tamada a tengo̗ro̗n / es el to̗ruen a haíot
harmíncz negíed magaual hala bele · sorok po
kolra zalla / az o̗ lo̗lko̗k · kíto̗l meg otalmazíon m
ínket az edo̗s vrísten : Atía : Fy̋u : es zent lelo̗k · Am̄
zent peto̗rnek zeko̗s Innepero̗l
Zent peto̗r Apostolnak zeko̗s Innepet / eh
maí napon / meltan illío̗k mert ahkoron
Antiokhiaban / zent peto̗r helíhoztetek / es ẃltetek
a píspo̗kí zeegben | eh Nomo̗s Innepet azert Any̋ah
zent egíhaz / lattatík hogí / harom okaert zerzeh
Elo̗zer / a let dologert · Masodzer / a peldazatert | ha
rmadzer : hogí a gonoz zokast / leh te<r>tetneíeh a kerez


{195}
tíeno̗kel Elo̗zer az let dologert / mert a me mí
koron zent peto̗r · Antiokhiaban predikallana | ah
Teofilus / a varosnak feiedelme / meg fogattata ze
nt peto̗rt / miert neki ugi teczik uala / hogi a ne
peket el hitetneíe / sto̗mlo̗czbe tetete / es sok nap
eeglan eho̗ztete | kih mikoron el fogiot volna / ere
ieben . ko̗nío̗rge vristēnek / hogi ne hadnaia ehel
meg halnía . smennie zoual meg ero̗ssite o̗teth
az edo̗s krístus | haluan zent pal hogi to̗mlo̗cz
beh volna a kristusnak vikaríusa / Antiokhiaba
io̗ue es a Teofilus vrhoz zerzo̗dek · ezt mōduan
o̗ neki / hogi o̗ / sok fele mesto̗rsego̗t tunna | Shar
madnapnak utanna / titkon beh mene a To̗mlo̗c
beh zent peto̗rho̗z · slatuā . hogi el fogiot volna / az
nagí ehseegnek my̋atta . igen keserueso̗n sirata
o̗tet / sneuen neueze o̗tet ha zolhatna . de nem
zolhata neki zent peto̗r . mind addegis / my̋g en
ni nem ada / sehro̗t veuen ozton / es egi mast m
eg o̗leluen sok zokal zolanak egi masnak / saz u
tan meg el mene to̗le zent pal . Salkolmas ido̗t
keresuen . zola a Teofilussal . No̗mo̗s vram / a te
hiro̗det neuedet / igen meg kissebiti / a zegen k
ẃldús peto̗rnek fogsaga / kit bẃntelen eho̗ztecz
a setet to̗mlo̗czben / kih mind o̗ maganak / smínd
egiebeknek sokat haznalhatna / ha zabadon vo
lna / a mínt en hallom | shaluan ezt a feiedelom · M
onda / smiben haznalhatna peto̗r maganak ? felele
zent pal / a mínt en hallom : ez embo̗r míndo̗n ko
rokat meg vigazthat · smeeg halattakat es fel tamaz
that | smikoron a Teofilus ezo̗ket bolondsagnakh
mondanaia / o̗ rola hinníe · vegezettre ezo̗n igie
no̗so̗denek meg / hogi ha az o̗ fy̋at : kinek tizenh
arom eztendeie vala halalanak / fel tamazthat
naía / zabadon el bočatnaia / so̗h es / fel venneieh-


{196}
mínd az o̗ nepeuel a to̗ruent / kít o̗ tartanah
a To̗mlo̗czben menuen azert zent pal / peto̗rho̗z
meg monda nekih / mít fogadot volna / a Teofilus
nak | sfelele zent peto̗r monduā / Atiamfy̋a nagí
dolgot fogattal / de Iehečego̗s ezt / vronk Iesusnak
meg tenní az o̗ díčosegere / Ski hozuan a To̗mI-
o̗czbo̗l zent peto̗rt ah Teofilus · vitete az o̗ fy̋a
nak koporsoiahoz · hol ot Imačagot teuen / az
onnal fel tamada az Ify̋u | kit latuā · a feiedel
o̗m mínd haza nepiuel / smínd a ko̗ssegel · hy̋n
vronk Iesusba smeg kerezto̗lko̗dek / snagi Egiha
zat čenaltatuan zent peto̗rnek akarattía ze
rent | ko̗zeep arant / píspo̗kí zeko̗t čenaltata ne
kíh · seh maí napon wltete bele / eh no̗mo̗s Apost
olt · shet egeezh eztendeíg bira / az Antíokhíaí
Egíhazat | ho̗nnan meg terítuen vronk hitíre
az orzagot Io̗ue Romaban : sot a Romaí píspo̗k
sego̗t hazo̗n o̗t eztendeíg bírah · smikoron Ant
íokhíabol zent peto̗r Romaba ment voIna
az o̗rdo̗ngo̗s Simon / ottan oda menuen / nagi
sok hazugsagos teuo̗Iigeso̗ket hirdetuen nekik
es hamos iegío̗ket teuen / zent peto̗rre tamazta
a Nepet | svronk kristos hítero̗l el terite oket / kit
haluan zent petor · ismeeg Antiokhiaba ío̗ueh
smeg íelo̗ntuen a Símonnak čalardsagat / mí
nd a ko̗sseg elo̗t · es meg gíogítuā a korokat / so̗
rdo̗go̗ket kih ẃzuen embo̗ro̗gbo̗l | eh kepen meg
a hitnek igassagara vona a nepet / shet napo
knak alatta / ty̋z ezo̗r embo̗ro̗knel / a poganok
ko̗zzúl to̗bbet kerezto̗le meg | Sa kereztieno̗k ke
gíg · kik a gonoz Símonnak hittenek vala / m
ezitelen labbal menenek zent peto̗rho̗z / pen
ítencíat veuen rola / hogi az o̗rdo̗ngo̗s embo̗
rnek hittenek volna / so̗tet mínd a Teofilussal
egíeto̗mben / meg zekíben v́ltete / sezo̗knek emle


{197}
ko̗zetíre azert / zero̗ztetek elo̗zer / eh mai Inne
pe zent peto̗rnek Masodzer ilio̗k é mai napot
a peldazatert / mert zent peto̗r harom egíhazb
an magaztaltatek fel | elo̗zer a vitezko̗do̗knek
egihazogban masodzer agonozoknak giúleko̗ze
to̗gben . harmadzer a gío̗zo̗delo̗m vetteknek eg
ihazogban / elo̗zer mondam / hogí fel magaztal
tatek zent peto̗r a vitezko̗do̗ egihazban / feíedeml
ko̗duen o̗ raíta / es a hidben díčíreto̗so̗n neuelu
en o̗tet | fel magaztaltatek a gonozoknak giúle
ko̗zetibenis / az hito̗tlensego̗t el tekozluan / o̗ benn
o̗k / es vronknak hitíre terituen o̗ket | fel magaz
taltatek / a gío̗zo̗delo̗m veth egihazbanís : mikor
on meníorzagban vitetek / es a Serafín Angi
aloknak karogban heliho̗ztetek | seh harom kep
pen valo fel magaztaltatasaert · haromzer illi ze
nt egihaz / az o̗ Innepet | eh mai napon kít zeko̗s
Innepenek neuez / Fogsagbol valo zabadulasa N
apiat / es halala napiat Harmad oka / a mai
Innepnek / a gonozh zokasnak kih írtasaert / mẻt
ilien zokasok uala / a poganoknak ez napogban
hogi az o̗ zileio̗knek koporsoiokra / nagi y̋oh fo̗th
etkeket es borokat viznek uala / azt híuen / hogi
az o̗ zileio̗k lo̗lko̗k enneiek / meg azokat · mert ey̋el azo
kat az o̗rdo̗go̗k el horgiak uala / a koporsokrol
my̋ert a kereztieno̗kes / kik a hittre ternek vala
nem hagihattiak vala el / <eh gonoz zokast / ugi ze
rzek a zent Attiak / hogi eh mai napon> hogh a my̋h
elo̗zer o̗rdo̗go̗knek tízto̗ssegere tetetik vala / az
a y̋o Istennek / es o̗ zent Apostolanak / eh peto̗rnek
tizto̗ssegere tetetneiek | minek okaert a kereztíen
o̗k / eh mai napon vendegsego̗t teznek vala / egi
masnak / es a zegenio̗knek · sugian italok napia
nak hy̋ak vala ez mai innepo̗t | imeh azert / m
eli no̗mo̗s oko̗kert zero̗zteto̗t a zento̗knek Inne


{198}
po̗k kíbo̗l tízto̗ltessek Atía Fẏú zent lelo̗k Amē
zent Mathías Apostolrol valo predíca
Esek a Nẏl / Mathiasra : es a tízen egy̋
Apostol ko̗zzé zamlaltatek / ez ígeket zēt
Lukač Euangelísta íria / az Apostoloknak čele
ko̗deso̗kro̗I zerzo̗t konunek elso̗ rezeben | meli
ígegben : ket dolog ielo̗ntetik · elso̗ az ístení na
gí kegíelmesseeg / kih ame latuan · hogí a Iudas
arultaía vronknak / el vezto̗tte uolna / az Apos
tolí meltosagot gonossagaert / nem akara eh
valaztot tízenket zamot meg kíssebítení · deh
o̗ helieben / mast akara ualaztani / menníeí Ie
giel mutatuā meg / kih volna ehre melto | Ma
sod dolog / kít íelo̗nt az el kezdo̗t íge / hogí ze
nt Mathẏast igen zereti vala az vristen / kit
meg mutata ehben : hogi Imeh apostolaua
valazta o̗tet / mert a ioh isten / mikoron vala
kít ualazt : egihazi meltosagra / íobnak es z
entsego̗sbnek íelo̗ntí azt egiébnel minek ok
aert a me / míkoron nem tunnaíak / eh ketto̗
ko̗zo̗t Iosef es Mathias kozot / melẏk volna ke
llemeto̗sb · az vrístennek : meg mutata ezt vr
onk Iesus / meníorzagbol · nagi velagossagoth
bočatuā mathiasnak feiere / ewel mutatuā
hogi o̗tet valaztotta uolna / eh nagi meltos
agra kikro̗l mondatanak az el kezdo̗t igek
melí ígek melle haromrol lezo̗n tanusa
gonk elso̗ zent Mathíasnak meltosa
garol · Masodik ahrol / míuel erdo̗mle zenth
Mathías az o̗ valaztasat ? harmadik legio̗n / az
o̗ eletero̗l ¶ saz elso̗ melle tunnonk kelh / hogẏ
az vristen / negi maltosagal / tízto̗le zent M
athíast eh velagon telo̗zer mert o̗tet vronk
Iesus / o̗nno̗n nemzečegebo̗l / es hazaíabol / tam


{199}
azta / es ada ez velagra / mert míkepen vrōk
Iesus / Iudanak nemzetebo̗l tamada / es Beetle
hemben ziletek | ezo̗nkepen zent Matias íelo̗s
zilekto̗l / Beetlehemben ziletek ez velagra / mi
kepen azert / ez velagi embo̗ro̗k : egi mast ínkab
zeretik · kík egi Nemzečegbo̗l / es hazabol tamad
nak | ezo̗nkepen / nem kelh keto̗lko̗dno̗nk ehben
hogi vronk · Iesos zeretettel / nem zerette volna o̗tet
Masodík aíandok / hogí a y̋o isten o̗tet / mind ez
velag ko̗zzẃl / Tanítuaníul valazta maganak
mert vronk Iesus / meeg ez fo̗ldo̗n iartaba / a he
tuen ket Tanítuaniok kozzẃl egike teue / o̗tet
kik o̗ zent felsegenek títkos barati valanak | ez
okrol monda Iduo̗zítenk · Immar nem mondlak
thẃto̗ket zolgaímnak / de Baratimnak · merth
meg ielo̗nto̗ttem nekto̗k · a menníeí títkokat | m
elieket hallottam az en Atiamtol · o en draga
latos Atíamfy̋a / melí nagi meltosag ez / hogi va
lakih Istennek barattía legio̗n Harmadík
Aiandok / kiuel az edo̗s isten / é zent Matiast ze
rete / mert o̗tet mind a hetuen keet Tanítuan
iok ko̗zo̗t / zentsego̗sbe teueh | kih sok íegiel meg
bizoníttatek / elo̗zer az Apostoloknak valaztasa
ual / mert mind a hetuen keet Tanituaníok ko̗z
zúl sem lelenek / zent IosefneI / es Matiasnal / te
kelleto̗sbeket / sazert hogí / čak eh ketto̗t valazt
ak masodzer a Bodog zẃz Marianak valaztas
abol · mert o̗ zent Azzonsaga es / valazta / eh zēt
Matíast ah to̗bbi ko̗zzẃl | az vrōk kristus es valaz
ta / mikoron tanítuaníaua teue ¶ a Telies zenth
haromsagis meg íelo̗nte / az o̗ zenčego̗s voltat
mikoron o̗tet / o̗ro̗kto̗l fogua valazta · ehre | ho̗gi
az Apostoli feiedelo̗msegre melto lenne / es a zent
lelo̗k malaztiaba meg ero̗sso̗dneiek / pinko̗st na
pian / veuen mindo̗n níelunek ertelmet a vigazt


{200}
alo zent lelo̗kto̗l Negíed Aíandok / kiueI az ed
o̗s ísten o̗tet zerete / az Apostolsag / hogí y̋meh
a lo̗lki meltosagnak / legh nagíob garadíčara
valazta · kih mind a Martíromsagot · konfesso
rsagot / es zwzesego̗t fo̗lẃl mẃlh <a> | mert elh
alagia mind a profetakat / smínd a patriarka
kat / az Apostoli meltosag · mikepen a Serafín
a to̗b kar Angíalokat / melí Aiandokogbol me
gh bizoníttatík / zent Matíashoz valo zeretetí
ah y̋o ístennek Masodík tanusagh
melle · kerdik zent doktorok / Minemẃ iokerth
erdo̗mle zent Matias / az Apostolí meltosagot ?
Felelnek doktorok ehre | hogí harombol lo̗n / a
zent Maty̋asnak valaztasa · EIo̗zer az ístení
o̗ro̗ktol fogua valo : el : vegezesbo̗l / es valaztasbol
mert zent pal Apostolnak mondasa zerenth
ah kíket ah íoh ísten maganak valaztot / azo
kat hy̋a a hitre / sah kiket hy̋t / azokat meg is
ígazította : es akiket igazaka tetth / azokat fel
ís magaztalta / a díčosegnek my̋atta | ezo̗ket m
ongía zent pal / Romaẏaknak y̋rt leuelenek Ni
olczad rezeben · ky̋ melle tunnonk kelh / hogi az
isteni valaztasban harom vagion | elso̗ az elo̗l
veuo̗ ísteni zeretet / mert vristen íot akar / an
nak / ah kit valaztot · ah zeretet · kegig / my̋erth
a y̋o akaratba gío̗kerezík meg / Inneth uagíon
hogi az vrísten / sinkít nem valazt / hanem ma
laztnak es díčo̗segnek íouat / akaruā es <keu>a-
duan Annak / ah kit valazt ¶ Masod / az mí erd
o̗mo̗nk nekẃl ualo elo̗l / íaro ualaztas <.> merth
az vristen valaztotta az o̗uey̋t : ez velagnak te
ro̗mtese elo̗t · mikoron embo̗r · ingíen sem volt
harmad / kíh uagion az istení valaztasba / az ko̗
uetko̗zo̗ čeleko̗des / mert íol lehet az ístení valaz
tas / o̗ro̗ke volt · deh maga a valaztasnak dolgat


{201}
kiuel meg igazit / a bínbo̗l · embo̗rt · mastan / sio̗
uendo̗ben meg bodogit az o̗ malaztianak m
y̋atta / ido̗uel tezih mert ehre valazta minket
az edo̗s isten velagnak tero̗mtese elo̗t / hogi mí
koron ozton tero̗mteso̗nknek utanna / a hittre
hína / zento̗k · es zeplo̗teleno̗k lennenk / az o̗ zíne
nek elo̗tte a zeretedben Masodzer lo̗n ze
nt Matiasnak valaztasa <mer> ah bizoni Ala
zatossagert / mert igen Alazatos embo̗r vala
es kisdéd o̗ zo̗meínek elo̗tte / am vronk senten
ciaia uagion ezo̗n / valaki magat meg Alazia
fel magaztaltatik / ki ha fo̗ldy̋g nem alazta volna
magat / nem valaztatot volna Apostolla ¶ Har
madzer valaztatek zent Matias / a benne valo
zeretetert / mert telíes uala zeretettel / kit meg
mutata a predikallasnak tizteben / predikal 
uan istennek vtat / es orzagat a poganoknak / es
a zegeni bino̗soknek | kinel a y̋oh isten elo̗t / kelle
meto̗sb íot embo̗r / nem tehet / meg mutata ah
zeretetnek nagi voltat / mert vronk Iesus / neu
eert halalt akara zenuednie / o azert draga
latos Atiamfy̋a / akarz eh zerettetní az vristen
tol · tanuld meg magadat / foldig alaznod / es
zeressed a y̋oh istent / míndo̗no̗knek fo̗lo̗tte / fele
Baratodat / mínt magadat saz isten es / zeret te
go̗det Harmadík tanusagonk le
zo̗n az o̗ zenčego̗s eletero̗l / es halahrol | kih me
lle tunnonk kelh / hogi eh zent Matias / Beethle
emben lakozoknak no̗mo̗ssí ko̗zzwl tamadah
sagiermo̗ki eztendeit / eert elkẃlčo̗kel gio̗zi ua
la meg / es azo̗ lo̗lke tanittatik vala / a no̗mo̗s
lo̗lki iozagokra / hogi az ertelo̗mre giors lenne
saz ergalmassagra kẃnnien hailando / a y̋oh
zerenčegben nem keueli a haborusagokbā
kegig alhatatos / es bekesego̗s | kih deaki tudo-


{202}
manira adatuan / ro̗uíd ido̗nek alattah
mind a telíes o̗ to̗ruent / meg tanula · tud
os vala azert / a zent Matías / az ístení to̗ru
uenben | tizta ziueben · ezo̗s vala lo̗lkeben / ok
os a tanač adasban · kih a me haluan / edo̗s
vronknak predikacíoiat / o̗ tanituanía lō̗
segike / teue Iduo̗zitenk o̗tet / a hetuen ket
Tanítuaníok ko̗zzẃl · kít ozton Menibe m
enetí vtan / ludasnak / ki el karhozek / helíeb
en allata / es Apostolla teue | Smikoron a zēt
Apostolok meg oztottak volna / eh velagot
ko̗zo̗tto̗k / kiki mínd houa menne ko̗zzwlo̗k
az edo̗s vrōk Iesus neuet predíkallaní · Iuta
zent Matíasnak Sido orzag / es Macedon
ia meli orzagogbol / nagi sok poganokat
terite a kereztiensegre | Ame mikoron Ma
cedoníaba ment volna predikallaní / sah N
eep ugían a vaksagba akarna meg mar
adní / az o̗rdo̗g · egíkís gíermo̗k kepeben / az E
rtetlen poganoknak ottan meg íelo̗nek / es
a Tanačot ada · nekík · hogí meg o̗lneiek eh
zent Matíast / kíh az ísteno̗knek tízto̗leset / el
akarnaía vezteníe · Sazonnal reíaía tuldul
uan / a Bolond neep / eh zent Apostolra / megh
fogak / es ero̗ssen meg ko̗to̗zek / sígen veruen
o̗tet / to̗mlo̗czben rekeztek | vronk Iesus kegíg
nagi feno̗ssegel neki ielo̗nek / sa fo̗ldro̗l felh
emeluen / a ko̗telbo̗l el zabadita / es nagí edo̗s
sdedo̗n meg uígaztaluan / kíh hoza ah To̗mlo̗
czbo̗l szent Matías Azonnal ísmeeg / predíka
llaní kezde | smonda a meg kemeníẃlteknek
y̋m meg hírdeto̗m nekto̗k / hogí thẃ mínd e
leueno̗n pokolra zallotok / s azonnal meg ní
luan a íó̗ld el níele o̗ket / sa to̗bbí kegíg / mínd v


{203}
ronk Iesus / hítíre terenek · Macedoníat megh
terituen vegezetre / Sido orzagba io̗ue / holot
sok čodakat teuen / es iegío̗ket | uakoknak lata
st aduan / poklosokat meg giogituan · o̗rdo̗go̗k
et / embo̗ro̗gbo̗l · kíh vźuen / es halattakat fel tam
aztuan / mergos italt / Artalmassag nekẃl / me
gh iuan | kit meg iriluen a Sidok / meg foganak
sa Tanačba víuen / eh no̗mo̗s zent Matías Apost
olt / monda a pispo̗k o̗ neki / ha ido̗t adonk neko̗d
akarzeh a mi híto̗nkre ismeeg terno̗d ? sfeleluē
é zent · Apostol monda · Tauoli legio̗n en to̗lem
hogi el teernek · az ígassagrol / melíet meg lel
tem / kít haluā a Sidok sentencíat adanak re
íaía / hogí a kerezt fara fezitetuē / o̗lettetneíek
meg | kíre mikoron fel fezito̗ttek volna · snem ha
lhatna meg / ko̗uekelis hagigalak o̗ket / de A meh
mikoron kerneie o̗ket / hogi a ko̗ueket uele tem
etneiek el · le veuek a kereztfarol / sfey̋zeuel el
vagak feiet / silien Martiromsaggal veue / az
o̗ro̗k Bodogsagot zent Matias Apostol / kit mine
ko̗nkes · agion Atia · Fy̋u · zent lelo̗k Amen ·
Zent Tamas doktor eletero̗l
Tamas konfessor : zent damakos zer
zetebo̗l valo / Aquinombeli no̗mo̗ssek
nek Nemzetibo̗l tamada · Attíanak Landulfos
Annianak Teodora vala neueh · kih napolibol
íelo̗s no̗mo̗s nemzetbo̗l zarmazek | meli zent
Tamas doktornak / ez velagra ualo zileteseh
meg ielo̗ntetek / smeeg eletees · mert am egí
puztaba lakozo · kínek probus vala neue · me
gh monda / hogí egí fẏat zẃlneh / kít Tama
snak kellene neuezní · kih zent damakosn
ak Regulaíat venneíe fel / es eh fo̗ldnek ke
reksegeben : nagi bo̗lč lenneh | melíek mind


{204}
beh telenek / míkoron azert ziletteto̗t volna
Tamasnak neueztetek / kit mikoron egi napō
az o̗ daikaía fo̗ro̗ztene / egi kis leuelet lele / ke
zeben kit mikoron / az o̗ Annia / nagi nehezen
kih ueth volna kezebo̗l / meg lata tahat / az Au
é Maria vagíon raíta írua / de adzy̋g sira / er
o̗tte / hogí meg ada Annía neki | sazonnal zaí
aba veue / es meg raga / sel níeleh · saz Naptol
fogua zokassa veue / hogí míkoron sirna / soha
el nem hagia uala / my̋g vagi ko̗nuet / uagi
valami leuelet nem annak uala kezeben / s
meeg mikoron / íol nem zolhatna · ha valami
ko̗nuet lath vala / ottan oda futh vala / es
a to̗b giermo̗ko̗k mogíara / ígen hannía uala
leuelo̗nkeet / hogi o̗t eztendo̗s foga lenní egi
apaturnak ada / ki igen tanult embo̗r vala
hogi mínd ioh elkẃlčre / smind deaki tudom
aníra / meg tanítanaía | kit latuā az Apat
hogi čoda elmeíu volna / meegent meg kẃ
lde az o̗ Attíanak / íntuen o̗tet hogí Napolib
an kẃldeneie / a ko̗zo̗nsego̗s tanusag helíre ·
ty̋z eztendo̗s vala immar / hogi Napoliba kẃl
de / az o̗ Attia | hol ot a zabad tudomaniogban
ro̗uid napoknak alatta / čuda kepen haznala
de míkoron gíakorta menne / a predikator zer
zetnek kalastromaban : es gíakorta halgatna
predikacíot / gio̗nío̗rko̗duen az o̗ Bo̗lčesegogben
sregulai eleto̗gben · el hagiuan eh velagot : ti
zen harom eztendo̗s koraban / a zerzetben o̗lto̗
zek / holot zent dolgogban / es bo̗lčesegnek tan
usagaba kezde magat foglalnía / kit meg hal
uan az o̗ testi Attiafy̋ai / Attianak halala vtan
igen meg zomorodanak raita / shozzaía menu
en elo̗zer zeep zoual híuan o̗tet / hogí latak m-
ert simmit nem tehetnek neki · meeg fogak
es ero̗uel viuek haza / soli mint keet eztendeig


{205}
tartak o̗rízet alat / egí toromba de mikoron s
em fenío̗getessel sem hizo̗lko̗deso̗kel / el nem ha
íthatnaiak o̗tet / egí gonoz elethẃ zepseghẃ
leannak hizo̗lko̗deseuel · kit hozzaia bočattanak
akarak a Baradsagrol el terítení / kíh a Thẃz
ro̗l . egi vźo̗get ragaduā ki vere uele a zo̗m
elt / a hazbol szent kereztnek igeíet vetuen ē
zent Tamas o̗ magara ímačagot kezde tenni ·
nagí ko̗nuhullatasokal ko̗nío̗ro̗guen az vrist
ennek · hogi az o̗ro̗k tíztasagnak tartasat adn
aía o̗ nekí | sazonnal keet Angíal meg alla elo̗t
te / smeg mondak hogí a y̋o ísten · meg halgatta
volna / segí o̗uel meg o̗uedzeg o̗tet / sazt mond
ak : hogi soha azt rola / le ne vetneíe | az ído̗to̗l
fogua ez no̗mo̗s Ify̋u / soha testí kísírteto̗t nem
erze | vegezetre latuan az o̗ Annía / hogí az vr
ísten akarattia ellen / nem tehetne · smeg emle
ko̗zuen azokrol / melíeket a zent probus Atía
meeg fogontatasa elo̗t : o̗ rola mondot volna
a fratero̗knek meg engede · hogí a kalastoro
mba vígíek / smeg ko̗zígben / de feluen azon ho
gí ísmeeg az o̗ Attíafẏaí / ero̗zagot tennenek r
aíta / el ko̗uetko̗zek feíedelmeto̗l Romaba · Na
políbol a ko̗zo̗nsego̗s kapítulomba · sonnan me
ne parísba | zent Irasoknak tanusagaba / ot o̗
nno̗n magat foglaluā · onnan az Atiak kolon
niaba kẃldek / hol ot a nagí frater Albert dok
tortol kezde tanulní / ígen meg alazuan o̗nn
o̗n magat · minek okaert / mínd a to̗o̗b tanítua
níok meg vtalak o̗tet · smiert testo̗s embo̗r val
ah / snem zol vala elo̗tto̗k valami bo̗lčesego̗t Ne
ma o̗ko̗rnek neuezek o̗tet | Smíkoron nemelíek
a fratero̗k ko̗zzẃl / meg esmertek volna / hogí
a zent Tamas tudos embo̗r volna : meg mo
ndak az o̗ Mesto̗ro̗knek / az frater Alberth


{206}
doktornak / kíh egí kerdest ada eleíben / hogi
azt meg feíteneíe / mínd a Tanítuaníok e
lo̗t az napra · melíet nekí hataroza / es ah
rol míndo̗no̗knek meg felelne meli kerd
esre míkoron čodalatos <kere> fogasokal es
Bizonsagokal felelt volna / Monda a na
gi Albert doktor : ez o̗ko̗r Tamas / olí ordíta
st tezo̗n ez velagon / hogi mínd eh fo̗ldnek
kereksegere el hallík | ezo̗k utan meg parí
sba kẃldek az Atíak · eh zent Tamast · simmar
a zent Irasba Baklaríus vala / sot y̋me mík
oron a zent Irast oluasnaía · egíebeknek | ke
zdek o̗tet ahra kerní : hogi a doktorsagot es
fel venneie · de o̗ ehre alituan magat mel
tatlannak · míert meeg harmíncz eztendo̗s
nem vala teliesseggel · simmíkepen nem akar
ia uala | kínek egízer nemínemẃ zent veen
meg íelo̗nuen monda / az isten felo̗l parančo
lok teneko̗d / hogi a doktorsagot fel vegied / s
meg monda aztis / mín kezdeneíe el az o̗ beze
det / sigi veue fel ozton a doktorsagot · kiben
nem tunian čeleko̗dek / de nagiob zorgalma
tossagal agia uala magat a Tanusagra
honnem mint annak elo̗tte / es míkepen a No̗
mo̗s Meh / a lo̗lki mezeket giútuen / a halga
toknak zíuo̗gben / az edo̗s igeknek mezesseg
et · melien o̗ttíh vala | oli ígen nagion fog
lalʼía uala magat az istení v́resko̗deso̗gben
ís · hogi giakorta / a titkon ualo Imačagaban
a fo̗ldro̗l · nagi magassan az eegben fel emel
ko̗dik vala <a se> svalamikoron / vagi lekczeet
akarna oluasni / uagi kerdest meg feíteníh
titkon ualo Imačagot tezo̗n vala elo̗zer / so
nnat fel keluen meg lelí uala / a mít keres
vala · mint ha valamí ko̗nuet latot volna


{207}
reíaía / mert a mikepen gionasba / meg mon
dotta vala az o̗ konfessoranak / nem embo̗ri
elmenek tanusagaual / kereste uala / anne
ra / mínt ístento̗l níerte uala / az o̗ tudoma
níat Imačagaual | Ameh ennek bizonsagara
mikoron egí ey̋el · edo̗s ímačagba volna fogla
latos / nekí íelo̗nek zent peto̗r / szent pal / sah
zent Irasoknak ertelmeben / a mehekro̗l keto̗
lko̗dik <eiek> vala / teliesseguel meg tanítak
o̗tet azokra / oli igen el rúttetik uala niha
az Imačagba / es a nagí tanulasba / hogí ugí
teczik uala · mínt ha meg holt volna | niha e
y̋el giertiat giut vala kezeben / sah ko̗nu ele
iben ẃluen / mind el · eeguen a giertia kezetis
mind el egetuen / az Irasnak edo̗ssegeben el
merúluen / ingien sem erzi uala · nagi sok čo
da tetelo̗kelis / meg Aiandekozta vala / ah y̋oh
ísten o̗tet / mert vakokat · o̗rdo̗ngo̗so̗ket / es eg
ieb korsagbelieketis · sokakat / meg gíogít ua
la | ezo̗knek utanna mikoron az o̗ bodog eleten
ek vege / el ko̗zelgetne / es Napoliba volna / segi
Ey̋el nagí aitatoson imatkozneiek | egi frater
lata / tahat ket sengníre a fo̗lto̗l fel emelko̗dek
svronk lesus fezwletínek kepeh / meg zolala nekí
es monda · Tamas en rolam sok íokat írtal / sm
it varz en to̗lem ero̗tto̗k | felele zent Tamas mo
nduan / nem simmit vram · hanem čak tennō̗
magadat / mẏert a Iutalomrol vala / a kerdes
peldazia uala azt / hogi az o̗ mwnkaíanak ha
mar vege lenne / mert Ameh mikoron kílencz
ed gergo̗li papanak / parančolattiabol · menne
a ko̗zo̗nsego̗s konsiliomba / siutot volna imma
ran / kampaniaba meg korula / sfossenoue ne
ẃ az Apaturaknak kalastromaba / zaluan
nagi tízto̗sseggel beh fogattatek / holot is · ín


{208}
kabban / el nehezeduen · még sem zo̗nek meg
a bo̗lčesegnek tanusagatol · mert a fratero̗k
nek kereso̗kre / meg magíaraza nekik / ah ka
ntica canticoromot · hogi a zent Angialok
nak dicíreto̗kre íuthatna | harmad napal ke
gig az o̗ halalanak elo̗tte · egi kometa čillag
ielo̗nek · meli číllag / mit íegío̗zne eh zent do
ktornak halala meg ielo̗nte / mert míhelt
kih mulek · eh zėnt embo̗r ? ottan el veze a
Cillag / saz utolso orara iutuan / míkoron o̗th
uen eztendo̗s embo̗r volna / kih mulek e' vel
agbo̗l · vronknak ziletese utan / míkoron ír
nanak ezo̗r / keet zaz · shetuen Negi eztendo̗
ben / es veue a ẏoknak zerzo̗t o̗ro̗ke valo orz
agot | kít Agion neko̗nkis / Atía / Fy̋u / zēt Lelo̗k Am̄
Zent Gergo̗lí paparol valo predíkao
Dícírlek vram ísten tego̗det : mert ero̗t
adal enneko̗m / es Bo̗lčesego̗t | ez igeketh
iría zent daniel profeta / ko̗nuenek mas
odik rezeben | meli ígeket / meltan monthat
zent Gergo̗li papa · kít vrísten kereztien Anía
zent egihazban / to̗n nagi doktorra. es ero̗s
ozloppa az o̗ egíhazaba · míndo̗n o̗rdo̗gí vy̋a
skodasoknak ellene / mert az o̗rdo̗g harom fe
le ostromlast to̗n / az vronk Iesus híte ellen
hogi el kíh vezthetneíe eh velagbol | elo̗zer
a pogan feiedelmeknek hatalmokal / de ezo̗k
ellen az edo̗s vronk Iesus bočata / a zent Apos
tolokat / es a zent Martirokat · kík az o̗ bekese
go̗kel meg gio̗zek o̗ket · halalra aduan ma
gokat Iduo̗zitenk híte mellet ¶ Masodzer a
gonozh Satan akara / el veztení a kereztíen híto̗t
poganoknak bo̗lčesego̗kel / es a gonoz eretne
ko̗knek hamos tanusagokal / es hamos kerez
tíeno̗knek / tetteto̗s zenčego̗kel / kik ellen boča


{209}
ta az edo̗s vrísten / a zent konfessorokat / es
a No̗mo̗s doktorokat / es kẃlo̗mb kwlo̗mb ze
rzeto̗ket tamazta / kík az o̗ zent predíkacío
íokal / zent eleto̗kel / stanusagokal a | kereztien
sego̗t / ígen el velagosítanaíak / es az o̗ ham
os tanusagokat az eretneko̗knek meg níla
tkoztatnaíak | kikro̗l a zent Euāgeliomba / uǵ
monda vronk Iesus · en ádok nekto̗k zaat / es
Bo̗lčesego̗t · kínek nem alhatnak ellene / mi
nd a thẃ ellensegto̗k / harmadzer az o̗rdo̗g
o̗k to̗reko̗denek a hit ellen / hamos čoda tet
elo̗knek my̋atta / kih leg nagíoban / Antikrist
os ideieben lezo̗n · kik ellen / ahkoron bočattía
a zent Enokot / es Illíest / bizoní čoda tetelo̗k
kel my̋ert kegíg bodog zent Gergo̗lí papa
igen otalmaza zent Bo̗lčesegeuel · a kerezt
iensego̗t / meltan monthatia / az el kezdo̗t igeket
Melí ígek melle harom rendbelí Iduo̗
ssego̗s tanusagonk lezo̗n a Bo̗lčesegro̗l
elso̗ a Bizoni bo̗lčesegro̗l · Masodik / Annak / d
ragalatos voltarol / harmadik / a zent Ger
go̗li doktornak / bodog eletero̗l | az Elso̗ melle
lassok meg Imez két kerdest / elo̗zer mičodah
A bizoni Bo̗lčeseg ? Masodzer / mihben al / a Bolč
eseg ? Az elso̗ · kerdesre igi felelnek doktorokh
mind ko̗zo̗nsegel / smeeg a pogan Bo̗lčekis / ho
gi / a Bo̗lčeseg / nem egieb · hanem · istení es emb
o̗rí dolgoknak esmereti čki egieso̗do̗t a y̋oh eletn
ek tanusagahoz · meli magiarazadba · harom íe
lo̗ntetik | elso̗ az istení esmeret · a bízon hítnek <es>
<meretí> my̋atta / mert ugí mond zent Agoston
doktor / te nalad nekẃl vram / valamit erteni
nem bo̗lčeseg / de esmerni tego̗det tekelleto̗s tu
domaní · Masodik / az embo̗ri lduossegnek · kere


{210}
sese / mert a mondatik bízoni bo̗lčnek / kih mínd
az o̗ Iduo̗sseget / smind egíebeket tugia keresníe
| miert hogi / míndo̗n dolgoknak fo̗lo̗tte / az elet
meg iobitando / ezert mondatik / ah magiaraz
adban · hogi istení / es embo̗ri dolgoknak megh
esmereti / ah Bo̗lčeseg | harmadik ki a bizoní Bo̗
lčesegro̗l íelo̗ntetik / a y̋oh elet · mert zenth
Bernaldnak mondasa zerent / a tekelleto̗s bo̗l
česeg · ez / el terni a bẃno̗kto̗l / es ioth tenníeh
ez ilien bo̗lčesego̗t dičíre a zent Iras mond
uan | veghetetlen kenč embo̗ro̗knek a bo̗lčeseg
melíel valaki íol elt · az isten baračagaba re
zest leth / de iai azoknak / kik eh fele Bo̗lčesego̗t
nem valiak · mert y̋me níluan valo bolonds
agba elnek · es sietnek a halalra / kíto̗l meeg az
oktalan allatokis felnek · o en dragalatos At
iamfy̋a / mih lehet Annal nagiob bolondsag
mint / kih o̗nno̗n magat meg o̗Ii / mikoron ha
akarnaia magat ahtol meg otalmazhatn
aia | ehre mongia a zent Iras / a bolondok az
okat keuanníak / ah meliek Artalmasok o̗ neki
Masodík kerdes · y̋mez / miben alh a bízoní bo̗l
česeg · Felel zent Bernald doktor ehre / sugi m
ond · hogí harom fele bo̗lčeseg lelettethetik · zy̋
nek / zanak / es tetemennek bo̗Ičesege | a zínek
Bolčesege aIh / az el mẃlt bíno̗knek banattiab
an / hogi embo̗r ziue zerent bankogiek · teth bin
eiro̗l · es meg vtaliah eh velagnak / zertelen gi
o̗nio̗rwseget | skeuannia az o̗ro̗ke uaIo íutalm
akat / a zanak kegíg bo̗Ičesege alh / ah tulai
don bíno̗knek meg gionasaba · hala adasogb
an / isteni díčireto̗gben / es eppíto̗ bezedo̗knek
mondasaba / A miuelko̗detnek Bolčesege alh / a
tízta / bekesego̗s / es engo̗delmes eledben · ezoketh


{211}
mongia zent Bernald doktor / ezoknek zaiok
mint az vrísten mongía a <Bolč> zent dauíd ki
ralínak zaia altal · gondolíak a Bolčesego̗th
zaiok zolía az Iteleto̗t / zíuo̗gben forog míndonkor
on / az istennek to̗rueníe mínek okaert / nem č
alatkoznak meg / az o̗ iarahsogbā es dolgogba
Masodík tanusagonk a Bo̗lčesegnek dr
agalatos voltat ielo̗nti / kih melle kerdík dokto
rok · ha a bo̗lcesegnek Aíandoka / dragalato̗sb
eh a zeretetnek Aiandokanal ? ah kerdesnek ok
at : a zent Irasbol vezik / mert am ugi mond ah
zent lelo̗k / a Bo̗lceseg · míndon íoknak Anny̋a
es mindo̗n Araní o̗ hozzaia kepo̗st egi kis fo̗ueń
az ísten / sinkit nem zeret hanem azt / ah kíh bo̗
lčesegben lakozik / miert dragab a napnal / es orz
agoknal | ezo̗ket mongia a Bo̗lčesegro̗l zēt lelo̗k
kigbo̗l kíhamoztatík / hogi dragalatosb a zeret
etnel / de ez ellen vagion a mit zent Agoston
doktor mond / hogi az isteni aíandeko̗k ko̗zo̗t / sí
mmí nagíob ninčen / a zeretetnel | io̗h azert me
gh tunnonk / melik iob ? Felel ehre zent Bonauē
tura doktor Atíank / sugí mond o̗ ís / símmí Aía
ndoka az vristennek / ílien nagi ninčen / minth
a zeretet / mert a zeretedben · nagíoban mutat
tatik az edo̗s istenbenek íoh volta / honnem m
int a to̗b Aíandokaban | mert vannak az aldo
th istennek / oli Aiandoki / hogi kik zeretet nek
ẃl vannak mínt / ero̗sseg · kegío̗sseg tudomań
ertelmesseg · sbizon dolog ez / hogi ezo̗k kissebbek
ah zeretetnel | vannak ismeg o̗li Aíandoki / az
vristennek / meliek benno̗k valiak a zereteto̗t
mikent a Bizoni bo̗lčesegnek aiandoka / mert a
zeretet az nieldoklesnek / erzeko̗nsego̗t aad
hogi izo̗sok · legienek / o̗ neki · az o̗ro̗ke ualo lok


{212}
ehre mongía zent Bernald doktor a Bo̗lčese
gnek kezdeti / vrnak felelme · vege a zeretet
ko̗zepi kegig a Remenseg / ígi vegezí azẻt
zent Bonauentura doktor a kerdest / hogi
a Bo̗lčeseg a zeret · nekẃl / nem olian ioh / mi
nt a zeretet / de ah mineben magaba rekez
ti es valía / a bo̗lčeseg a zereteto̗t : veghete
tlen kencz / es čak ezt zeretí az vrísten | peld
ank vagion a Bo̗lc Salamonrol / kih az o̗ bo̗
lčeseguel el veze / míert az istení zereteto̗t
hatra hagía az <vr..> Azzoní allatoknak zer
eteto̗kert · Nem ilien bo̗lč vala a Bodog zēt
Gergo̗li doktor / mert az o̗ bo̗lčeseget meg
eko̗sito̗tte uala / istení es Atíafy̋usagos zerete
ttel / mínek okaert / rezes lo̗n / az istení baračagba
Harmadík tanusagonk az o̗ eletero̗l
lezo̗n | kih melle tunnonk kel / hogi a zent Ger
goli papa Romai dusnak / no̗mo̗s nemzečeg
ebo̗l tamada / Attianak Gordian vala neue
SAnníanak Siluía / sa papasagba tízenharom
eztendeig / shat holnapeeg / es tiz napíg eleh | ki
míkoron meeg / ugían igen Ify̋u koraban / ah
termezet zerent valo tudomannak <a> teteiere
íutot volna / es nagi kazdagsagokal beuo̗lko̗dnei
ek | azt kezde gondolní hogí azokat / mínd el haǵ
naia / es Baratta lenne · de el halazta my̋g Attia
eh velagbol kih mulek / kih Siciliat tartia vala
a Romay̋aktoI · seh zent Gergo̗lire maraduā
az orzag / hat klastromokat rakattata benne sRomab
an meg egiet / zent Andras tizto̗ssegere · melí k
lastromokat tulaidon o̗ro̗ksegebo̗l / igen meg aí
andokozuā / smind a to̗b marhaiat zegenío̗kn
ek oztogatuan / a Romai klastromaban · zent B
enedo̗k zerzeteben o̗lto̗zek · mert meeg ah korō
ot / ah fele zerzet vala čak meli zerzedben ro̗uíd
ído̗nek alatta / oli nagi zenčegre iuta / hogi me


{213}
ltan / a nagi tekelleto̗s fratero̗k ko̗zze zamlalta
thatik uala / oli nagi kemen elettel gio̗ttri vala
az o̗ testet / hogi giomraban korolkoduā / aly̋gh
alh vala ah laban niha / sok oraig kenzoduan
vele / azt tugiak uala a fratero̗k / hogi azonnal
meg halna / Smikoron kih mult volna a klast
romnak Apattia ez velagbol / o̗tet valaztak az Atíafy̋ak fe
íedelme · Segi napon / mikoron ko̗nueket zero̗zh
uen írna / egí tengo̗rbe vezo̗t kazdag embo̗rn
ek kepeben / nekí íelo̗nek az o̗ o̗rízo̗ Angíala / es
ko̗nu hullatassal ko̗nío̗rge nekí / hogí ergalm
assagot tenne vele / sparančola zent Gergo̗lí
a Saffarnak / hogí hat garast adna neki / sam
az el mene | Azonnapon meg hozzaía meneh
smonda / eh zent Gergo̗lí doktornak / sokakat
vezteek el · skeueseket vo̗k helieben / szent Gerg
oli meg Annet adata neki | harmadnapon meg
hozzaía meneh / snagi vntato kaialtassal kezde
eh zent Apatot kerni / hogí ko̗nío̗rwlne raitah
szent Gergo̗li meg ertuen / hogi ninčen / simmi
penz a haznal / kit neki athatna / egi ezust tal
vala hazaba edo̗s Anniaeh / sneki ada azt / saz
Angíal nagí o̗ro̗mmel el mene elo̗le | mínek
utanna kegíg a papasagra valaztatot uolna
egi napon a kančellariosnak · meg hagía / hoǵ
tízenket zegenío̗ket / es zarandokokat hínah
vendegge / smíkoron leh v́ltette uolna o̗keth
tizen harmat zamlala / zent gergo̗Ií papa
| smikoron mondanaía a kančellariosnak · mí
reh tettel parančolatom ellen / monda am
az / hogi tizenketto̗nel to̗bbet / nem hít volna
smeg zo̗mleluen eh zent embo̗r / ah tízenh
armadíkat / lata tahat igen valtozik orcza
iaban / hol vennek / shol íííunak mutattía ma
gat / saz ebed utan maganak híuā / zent Gerg


{214}
go̗li monda nekí / kíh uagí te ? sfelele Amazh
en vagiok az / a kinek az ezvst talat adad
a tengo̗rbe vezo̗t embo̗rnek kepeben / míkor
on meeg Apathwr volnal . čak | bizon mond
om teneko̗d / hogí a Napsagtol fogua valazt
ah tego̗det vrísten a papasagra / sottan el E
nizek elo̗le ¶ eh zent embo̗rnek ideieben meeg
mikoron čak <papa volna> kardínal volna / oli
ígen meg Arada a Tiberís uíze / hogí a varos
nak ko̗ falanis beh megio̗n vala Romaba / sok
hazakates el vezte | ennek fo̗lo̗tte nagi sok kegi
ok / es Sarkaniok termenek / a Tiberís vízeben
kik azvtan / hogi a vy̋z meg esek / a Tengo̗rbeh
menenek / de a tengo̗rbeli habogba / meg ha
luan . es a partra kiverettetek volna oli igen meg do̗
gletek az eget / hogí nagí do̗o̗g halal ko̗uetk
o̗zek belo̗le meli halalban legh elo̗zeris ah
pelagius papa mulek kih / sozton ah nepet is
ugi kezde meg verní / hogi Romaba sok haz
ak / puztan maradanak / sehkoron valaztat
ek zent gergo̗li a papasagra / míndo̗n nept
o̗l . Smikoron meg kellene o̗neki zento̗ltetní
sah nep / ero̗ssen halna | kezde predikallanía
a nepnek intuen o̗ket / a penitencía tartasra
es meg parančoluan / hogí míndo̗n embo̗r
prosoncioba Io̗ne / es a letanía mondassal
az az / zento̗knek hiuasaual ko̗nío̗rgenenek
a y̋oh ístennek | meli processioba keet Negiúe
embo̗r mulek kih ez velagbol / de meeg sem ha
gía meg zo̗nníe / az vristenho̗z ualo ko̗nío̗rg
est · ah prosoncio vtan ruhaíat el valtoztat
uan / zent Gergo̗li títkon / kih futa ah varos
bol | sharmad napeg lappaga ah ko̗h hasad
ekogban · kinek el menesen / mind egihazi Ne-


{215}
<pog> pek / smínd paraztok / ígen meg busuluā
míndo̗nẃt fogak o̗tet keresnie / segi puztaba
lakozonak meg ielo̗nte / az vrísten hol volna
mert velagossagnak ozlopa / leh zalla az eeg
bo̗l a helíre / hol el reíto̗zo̗t vala / sazon lel
ek meg · kít ero̗uel fel veuen / a Neep akara
ttia ellen / papaua zento̗ltete / stítkon leuelet
íruan a Maurícíus čazarnak / kíh o̗tet ígen
zeretí vala ko̗nío̗rgeh / hogí simmíkepen az o̗
valaztasara neh engedne / de ah varosnak feí
edelmeh el vrza a leuelet · sezo̗n kepen a čaz
aris / nagi ẏoh keduel meg konfirmala / az o̗ val
aztasat / de my̋ert meeg a halal / meg nem all
ot vala . ismegent processíot zerze / hogí a var
ost meg kerẃlneiek a letaníaual / saz Bodog
zẃz Marianak kepet / melíet zent lukač y̋rth
vala / elo̗tto̗k vítete · melí keep ellen · az eegn
ek do̗gíh / ugian latasokra / el tíztvl uala / snaǵ
tiztan marad vala . az Eeg | shalgatní foguan
mind a telies processio / Angialoknak sokasa-
ga kezdeh eneko̗lní monduan / ah keep fo̗lo̗t
az Eegben / Menío̗rzagnak kiralne azzoniah
o̗rẃl alleluy̋a / mert ah kit erdo̗mlel viselní
alleluy̋a / fel tamadot mikepen meg monda
al̄l̄a / smonda zent Gergo̗li / nagi fel zoualh ·
Imagiad ero̗tto̗nk / az vrístent alleluy̋a / az
az dícírtessek a y̋o Isten / sezt meg monduan
lata ah krestencius varanak tornían / allani
egi Angialt | kínek kezeben vero̗s to̗r uala / de
azt meg to̗ro̗luen / a hiuelibe teueh / kin meg
esmere zent Gergo̗li / hogí az vristen meg en
geztelteto̗t volna / sottan meg zo̗nek a halal
saz napsagtol fogua a varat / Angial vara
nak hy̋ak | o̗li igen Alazatos vala / eh bodog


{216}
zent embo̗r / hogí o̗ lo̗n a papak kozzẃl / elso̗
hogí kí ísten zolgaínak zolgaianak neuezeh
o̗nno̗n magat | a zegenio̗ko̗n uala ko̗nio̗rẃ
leto̗sseg · Annera meg oluaztotta uala / az o̗
zíuet / hogi egi napon sem ezik vala / adzy̋g
my̋g valahań zegenío̗ket / es zarandokat né
híuat vala aztalara | míndo̗n zegenío̗knek ne
uo̗ket Romaban / es Ierusalemben / kik lakozn-
ak vala / mínd Regestomba vetette uala / smīd
o̗n zẃksego̗ket meg zolgaltattia vala | Ierus
alemben / es · nagi kalastromot zerzo̗t vala / sa
Baratokat benne / mínd o̗ elteti vala · ennek fo̗
lo̗tte / harom ezo̗r zerzeto̗s zízeknek / huzh hea
ní zaz / gera Araníat ad uala eleto̗kre / mi
ndo̗n eztendo̗nked ¶ Mikoron egizer husueth
napian / Nagí Bodog Azzonnal o̗nńo̗n maga
mondanaía ah nagí Míset / síutot volna ah
pax domíníra / felele az Angíal / snagí fel zoh
ual monda vtanna · az et cum spíritu tuot
Igen kedues zolgaia vala Bodog zent Gergo̗
li az vrístennek / mert am meeg az pogan Tr
aíanos čazarnak ís lo̗lket / meg zabadíta az
o̗ro̗k vezo̗delo̗mto̗l / mert az vristennel / ko̗nu
hullato Imačagaual fel tamaztata <a Traíanost>
es mihelío̗n meg kerezto̗le / meg ísmegent kíh
muluan eh velagbo̗l Iduo̗zẃle · smeg íelo̗nuen
vrnak Angíala monda / míert eh poganerth
Imatkozal | valaztanod kelh ez ketto̗be / uagí
hogí purgatoríomba / keet nap kelh eegno̗d
vagí mind telies eleto̗dben kelh korolkodnod
| sez masíkat valazta · Annak utanna míndo̗
nkoron korolkodík vala / uagí ko̗zuenníel / va
gí hideg lelessel / vagí gíomranak faíasaual
de mínd az o̗ korsagíual / nem gondoluan · zo̗
netlen valo munkaba zent Irasoknak zerze


{217}
seben foglalʼía uala o̗ magat · Gíakorta a ví
gaztalo zent lelo̗k / feíere zalh vala galamb
kepeben / az o̗ kaplananak a petor doktornak
latasara | míkoron a ko̗nueket zerzi vala / oly̋
mínt ielo̗nteneíe hogi istennek ihlesebo̗l írn
aía / ah mí Iduo̗ssego̗nkre valokat / hamissag
nekẃl / Smikoron nagi sok zenčego̗s dolgokat
čeleko̗do̗t volna / kih mulek ez velagbol mikorō
vronk zíletesenek vtanna irnanak / hat zaaz
shat eztendo̗ben · es vitetek az o̗ zenčego̗s lo̗lke
a Menníei bodogsagba / meliben meltoltassek
mínketís vinnie Atia / Fy̋u / zent lelo̗k · Amen
Zent Longínus Martír eletero̗l +
Longinos vítez / zaz vitezo̗k elo̗t iaro / wr ua
la · hisaurianak tartomaniabol tamaduan
kv a me / mikoron a to̗b uitezo̗kel allana . edo̗s v
ronk Iesusnak kereztfaia alat · oldalat halala
nak utanna / kopiaíaual altal o̗klele / de latuā
a čodakat / meliek lo̗nek vronknak halala ut
an / es elo̗tte / hogi az Napnak feneh el vezeh / es
a nagi fo̗ld índulas lo̗n / hy̋n kristus vronkban Ie
lo̗sben ezert / hogi míert zo̗mei a hozzẃ korsag
nak miatta / meg homaliosottanak vala / az vr
onk oldalabol / es ziuo̗bo̗l kih io̗t verenek / egi čo̗
pe a kopiarol / zo̗meben čo̗ppenuen / meg adatta
tek azonnal o̗ neki · a velagossag · kih nem sok I
do̗uel az utā / el hagiuā pilatost · es az Apostolo
ktol meg tanuluan a hito̗t . Cesareanak varo
saba meli kapadocíanak tartomaniaba vagiō
huzon niolcz eztendeig Monostori eleto̗t visele
es Sok poganokat / terite ah kereztien hittre · Mi
nek okaert / az octauianos feiedelo̗mto̗l · meg
fogattatuan · mikoron · ah baluaní isteno̗knek


{218}
o̗ parančolattiara nem <enged> aldozot vol
na / fogait mind kíh to̗rettete / snieluet is
kíh mettete / de azert a zolasnak aíande
kat / el nem vezte | ennek utanna / zent lo
ngínos · egí feizet ragaduā / mind el to̗re
a baluani Isteno̗ket · kigbo̗l az o̗rdogok kih
menuē : az eegben kezdenek iaigatni / sen
nek vtanna / a feiedelo̗mbe . saz o̗ tarsiba
menenek · kik mínt egi bolondok / a zenth
Longínos viteznek / laba eleiben esenek · kí
ko̗n ko̗nio̗rẃluē eh no̗mo̗s vitez · meg zab
adíta o̗ket az o̗rdo̗go̗kto̗l · vronknak neu
eben / smind a puztaba kẃlde o̗ket / meli čo
dara / az Affrodisius neuú tizt tarto . sokad
magaual meg kerezto̗lko̗dek / segi keues ido̗n-
ek alatta / mikorō meg ent / meg fogatta volna
az oktauianos wr / eh zent longinost / hogi o̗
tet meg vy̋onnan gio̗ttretneie / az vronk Ies
us hitiert / az Afrodisius : kezde ah feiedelmet
feddeni / az o̗ halalatlansagarol | sannak is
ottan az oktauianos wr / kih vonata nieluet
de azert niluan zol vala / az Afrodisius | ah
feiedelo̗m kegig · ottan meg vakula / kinek mí
koron / a zent longinos mondotta uolna . hoǵ
adzẏg meg / nem giogiulna / my̋g o̗tet megh
nem o̗letneie . de az o̗ imačagaert / annak u
tanna zo̗me velagossaga / meg adatneiekh
Azonnal el uetete feiet / sez utan oda vitetuē
magat / az oktauíanos / ahol a zent longinos
nak testeh fekzik uala / reiaia borulua / a fe
iedelo̗m / nagi sirua kezde binet vadolni / hogi


{219}
meg o̗lette volna o̗tet · sazonnal meg adatek
zo̗menek velagossaga / es meg kerezto̗lko̗duē
nagí tíztosseggel / el temettete az o̗ testet / sdicí
reto̗s eledben vegezuen / ez wry̋s / az o̗ eleteth
veue az o̗ro̗k bodogsagot / kít engegío̗n mí
neko̗nkís / Atía · Fy̋u · zent lelo̗k / Am̄ · ugi legiō̗
a zenth Iosefnek Azzoníonk María
Iegío̗senek eletero̗l ko̗uetko̗zík az lras
Zent Iosef · azzonionk Marianak · iegi
o̗se Betleemben tamada / dauid kiralʼ
nak hazabol / es Nemzečegebo̗l / az Azzu istapn-
ak / meg veragozasabol / es galamb kepeben / te
teiere zallasabol / a zent lelo̗knek | valaztatek
vristento̗l a bodog zẃz Maríanak · zolgala
ttíara | eh no̗mo̗s zwz firfíu · mikoron a Sido
pispo̗knek parančolattíabol / maganak iegi
zo̗tte volna / meeg a zent Templomba / Naza
retben viue / a bodog zẃz Mariat / az o̗ Ann-
íahoz · zent Anna azzonhoz / es ot hagia | o̗ ke
gíg meneh Beetleemben / hogi a menieko̗zo̗h
napra · kezẃlne | ho̗l mikoron keso̗t uolna ezo̗n
ido̗nek alatta / gabriel Arkhangial azzonion
khoz bočattatek / es zent lelo̗knek čeleko̗desebo̗l
fogada / az elo̗ istennek fy̋at | smikoron Iosef · he
et holnapoknak utanna / Nazaretbe teert vol
na · terho̗snek lele / a zentsego̗s zwzet · de my̋
ert igaz embo̗r valah / nem akara o̗tet / me
gh zegio̗niteni / hanem titkon el akarah
Azzonionkat hagnía / de vristennek ielo̗nt
esebo̗l / meg ertuen / hogi / az elo̗ isten fẏaual
volna temerdo̗k / es zeplo̗telen · volna / a ma-
gzatnak / o̗ zent meheben / valo fogadasah


{220}
sugi veue ozton haza / meg eskẃven o̗ uele
| ennek utanna / hogí a čazar meg paranč
olta volna / Registromba vennie / mind ez ve
Iagon elo̗ embo̗ro̗knek neuo̗ket / es hogi ma
ganak / es Romay̋aknak eskẃttetnenek · mi
ndo̗no̗ket | Beetleembe kezo̗rittetek menni
zent Iosef · sazzonionk es / el meneh veleh
mert tugia vala / hogi ot kellene / az elo̗
isten fy̋anak zilettethʼni / ot erdo̗mle az o̗ m
eg valtoiat / leg elo̗zer latni / o̗leben venní
ko̗rniúl meteltetnie / es mikepen ioh elte
to̗ / mind vronk Iesusrol / smīd az o̗ zenth
Anniarol / zorgalmatos gondot viselnie
es erodes · elo̗t o̗ket egiptomba <m> vinni | eh
zent Iosef erdo̗mle / vronk Iesust latni / m
íth čeleko̗dek giermo̗k koraba ¶ smínd eg
ezh eleteben / alč miuel kerese eletet | mi
neh ideig eelt legio̗n / írasba nem lely̋o̗k
de maga / a zent Euāgeliomba / meg va
gíon / hogi vronk Iesus mikoron tizenket
eztendo̗s vaIa / meeg / meg nem holt va
la | de ah mint Irasban lelettetik / bo̗ith
masod honak elo̗tte / tizennegied napiā
mulek ky̋h ez velagbol / nagi bodogẃl | vr
onk Iesusnak / saz o̗ zent Annianak ielo̗n
voltogba / es vítetek a zent Atiaknak li
mbosaba / so̗nnet vronk menibe mene
ti napian / az o̗ro̗g bodogsagban Amen
zent Benedo̗k Apat eletero̗l a
Benedo̗k apat / kinek eletet zent Gergo̗l
papa irta meg · Nursianak tartomani
abol no̗mo̗s zilekto̗l tamada · kit mikoron


{221}
gíermo̗k · koraban / Romaba attak volnah
az o̗ zíleí / a zabad tudomaníokra | meeg
ugían artatlan koraba / el hagia ez vel
agot / spuztaba zandeko̗zek mennie · kith
az o̗ daikaia fo̗lo̗tte ígen zeretuē / el me
ne vele / a varosik · ky̋h effidanak hiuatt
atík . vala / holot mikoron egi dagazto te
kno̗t / ko̗lčo̗n keruen a daika / el to̗ro̗t uo
lna to̗rtenetbo̗l · kezde nagi ero̗ssen raita
sirny̋a / ky̋n eh no̗mo̗s giermo̗k ko̗nio̗rwluē | zent be
nedo̗k / veue ah ket foltiat a teko̗no̗nek
simatkozuan / meg egezzite a teko̗no̗th
es meg ada a daíkanak o̗tet | sennek utā
na / titkon el hagía a daíkat · es a puztaba
mene / a helire / kíh sublakusnak hiuatta
tík · sot lakek | keet egeez eztendeig / sinki o̗te
th nem tuduā / ot lenni / a Romanos bar
attol meg valua / kíh o̗ nekí kenieret / es
vizet zolgaltat vala · kit meg íriluē azh
o̗rdo̗g / miert ko̗telo̗n bočattia vala ah n
agi / mely̋ vero̗mben ala / az etelt italth s
egi kis harangočkaual tezo̗n uala <oda
ala> hy̋rt zent Benedo̗knek / ah ko̗tel veg
ere ko̗tuen azt / a kenier melle | egizeer
el to̗re o̗tet egi ko̗uel / de az vrísten mas
kepen kezde / o̗ čola gondot viselnie mikoron egí na
pon eh zent giermo̗k · imatkozneiek · az o̗
Barlangiaba · egi čoka kepeben az o̗rdo̗g
kezde orczaia elo̗t roposnie / kit zent kere
ztnek iegieuel el ẃzuen to̗le / oly̋ nagí bu
vasagnak keuansagaual gíula fel / hog
soha annak elo̗tte · oliant nem zenuedo̗th


{222}
vala / soha | kih azonnal mezítelen vetko̗zuen
a to̗uiskek ko̗zze mene / es ot forgata mag
at / mínd adzy̋g my̋g <my̋g> meg sepho̗ttetuē
az o̗ testet / es veerbe keueruē / ah lelo̗knek seb
et · meg giogíta magaba ¶ az napsagtol fogua
soha / ah fele kisirteto̗t to̗bbe nem zenuede En
nek vtanna : lo̗n istení zerzesbo̗l / hogí az o̗ híre
ígen kih terẃle / es egi klastrombol ah baratok
mínd hozza menenek / es míert nem vala Apat
íok · feiedelmo̗ke valaztak o̗ket · kih elo̗zer iol
lehet ellene monda / de ozton az o̗ konio̗rgeso̗
kuel meg gío̗zetek / es ko̗zigben io̗ue / de mikor
on kemeniben tartatnaía velo̗k / a Regulat
honnē annak elo̗tte meg banak / hogi o̗teth
valaztottak uolna / seteto̗ merget zerzenek
borba / hogí o̗tet meg o̗lneiek / sneki víuek a bo
rt / szent Benedo̗k meg iegio̗zuen / a pohart
zent kereztnek iegíeuel | azonnal el to̗rek
mint ha / egí ko̗uel to̗rte volna el · smeg ert
uen az o̗ dolgokat / ottan el meneh ko̗zzwlo̗k
es ísmegent a puztaba / elebí heliere <meneh> tere
holot mikoron / sokan giultenek volna · o̗ ho
zzaia / es az o̗ zent eletet · hiuo̗n ko̗uetnei-
ek · tizenket kalastromokat rakata nekik
es míndinikben apatot zerze <nekio̗k> · smikoron
egizer / meg visitalta volna o̗ket / egik klastro
mba · egí baratot leleh · kih mihelio̗n a to̗b fra
tero̗k Imačagra aggiak vala magokat / ottan ki
megío̗n vala ko̗zzẃlo̗k / es valami kezih dolgoth
tezo̗n vala | skezde zent Benedo̗k egizer · smazzer
is zo̗mlelnie / Slata hat / egi fekete zerečo̗n gie-
rmo̗k · kapaianal fogua vonzia kih o̗tet / az egih
azbol · kit ímačagaual meg niere / zent Benedo̗k


{223}
hogí a zent frater Maurus es / meg lathatnah · s
egizer / kih io̗u<..>en vtanna / zent Benedo̗k / igen k
ezde istapíaual verny̋e / saz ido̗to̗l fogua míndon
koron / a frater / meg marad uala vegík az Imač
agban | eh zent embo̗r mikoron latnaia / hogí
a hegío̗n valo / harom kalastromnak nem vol
na ínnía valo kwttiok / ey̋el egi giermo̗kel kih m
enuen / <eh zent embo̗r> ahol / a y̋oh isten · ah kut
akat / akara asatnya | harom ko̗ueket to̗n iegiwl
smeg beh teruen a / klastromba | holta kelue pa
rančola / az Atíahfiaknak · hogí meg asnaiak
a kutakat / a hol a ko̗ueket heliho̗ztette volna
kit mikoron meg zerzo̗ttek volna / nagí íoh In
nía valo kwtak lo̗nek | A me míkoron egízer / a
placídus neuú gíermo̗ket / vízre kẃlte volna kí
is barat vala / el ragada ah vy̋z · kít lelo̗gbē
eh zent embor meg latuā : hozza híuata / a fr
ater Maurust / smeg monda nekí · es parančola
<nekí> hogí a gíermo̗ko̗t meg zabadítanaía | sam
az nagí hamar el forduluā elo̗le / zent Bened
o̗knek | es latuā hogí a gíermo̗k zínte bele hal
na · ímmar . alítuā eh zent Maurus · hogí a fo̗
ld zíno̗n volna / beh mene a melẏ s vy̋zre | smeg raga
da haíat / a gíermo̗knek / sisto̗kenel fogua / kih
hoza a partra / sazutā veue ezebe / hogi a vy̋z
zíno̗n iart volna / kít az vrísten az engo̗delm
essegnek iozagaert teth vala o̗ uele | a Florenci
us pap / Iriluen a zent Benedo̗knek hiret · neu
et / es zenčeget / mereggel čenalt kenieret kẃl
de o̗ neki · kít amaz / nagí halaadassal veuē
o̗ tole | az utā a hollonak vete / mẻt meg erto̗
tte vala zent lelo̗lto̗l ez dolgot / es parančola
a hollonak / hogí o̗li helire vinneie / hogi soha


{224}
oda embo̗r nem mehetne / sazonnal / óraba
veuen / a hollo a kenieret / nagi mezze el viue · sm
eg teruen harmad napon / ugi vo̗n etelt · az o̗
kezebo̗l | kit ezeben veuen a Florencius pap
het leaniokat zerze / hogi mezitelen íaczodn-
ahnak a klastromnak kertebe / hogi fel giul
nanak a fratero̗k buy̋assagra | kit latuā
eh zent Benedo̗k / nekiket az Atiafy̋ak ko̗zzv́l
fel veuen uele / saz Iričegnek helt aduan · M-
as hellire mene lakozny̋a | sleg azonnal ah
papnak mulato haza / el do̗le · es meg o̗leh <m
eg o̗le> a papot / nem az ellensego̗t valtozta
tuan el ez no̗mo̗s zent Atia / de a helt / a mely̋
lo̗lki romlasnak oka lehet uala / nagí sok ha
borusagokat zenuede o̗rdogtol eh zent Bene
do̗k Apat · de az vristen mindo̗nbo̗l kíh zabad
ittia vala ·| Io̗uendo̗ mondasnak lo̗lket is vali
ia uala / ez zent Iambor · kit meg akaruan
egizer bizonitani · a Totilla : gottosoknak kir
alʼia | egi fegíuero̗set kirali ruhaiba fel o̗lto̗z
tete · es nagi serego̗t ada uele · seh zent Bene
do̗k Apathoz kẃlde / ugi mint / o̗nno̗n magah
volna a kirali | kit mikoron latna immar / a
kalastromhoz ko̗zel io̗nie / meg izene nekih
monduā · vesse leh a kirali ruhakat · rolah
mert nem illeti o̗tet · kit haluan a zolgah
igen meg zegio̗nluen magat · ah kiralʼhoz t
ereh | hatalma vala eh zent · Benedo̗knek az
o̗rdo̗ko̗nes · kíh a meh mikoron : egi diagbo̗l ki
ẃzte uolna az o̗rdo̗go̗t / es meg parančoltah
volna / hogi papí zenčego̗ket / fel ne venneh
mert ismegent ottan bele menneh | egi keues
ido̗h el muluā / nem gondola a parančolatt


{225}
al a deak / smikorō papi zenčego̗t fel vetth
volna / meg bele mene az o̗rdo̗g / smind adzig
gio̗ttre · my̋g ez velagbol kih mulek / Nagi Ala
misnalkodasokat tezo̗n uala / eh zent Benedo̗k
Apat / hallattakat is tamaztuā · sokakat ez ve
lagnak meg vtalasara hoz vala | halalan
ak napiat / mas kalastro̗mbeli Baratoknak
ís / meg ielo̗nte / hatod napal kih mulasan
ak elo̗tte / meg nittata ah koporsot / sazōnal
mēg kezde korulnia | sheted napon az egih
azba vitete magat · es ot konmunikaluan
smagat meg kenetttetuen : es imatkozuā
ugian a fratero̗k kezo̗gben / kih mulek ez v
elagbol míkorō / vronk ziletesenek vtanna : o̗tzaz st
ízen níolcz eztendo̗ben írnanak / sueue / az
o̗ro̗k bodogsagot / kít engegio̗n neko̗nk is
Atia : Fy̋u : zent lelo̗k / Amen · vgi Legio̗n
Giumo̗lč olto Bodog Azzoní napía-
rol valo tanusag ko̗uetko̗zík ímmar
Eh mai zent Innep / vronk Iesus embo̗r-
re letelenek / hirdetesenek neueztetik
mert ez mai napon ielo̗nte meg · ezth
zent Gabriel Angial / ah bodog zẃz Maria-
nak | ky̋h a me mikorō · harom eztendo̗s kora
tol foguā tizen negi eztendo̗s koraiglan / a to̗b ziz
ekueI : mínd vrnak Templomaba lakot volna
fogadast to̗n vrístennek · hogi o̗ro̗k zẃzes
ego̗th tartana / ha az isten / mas keppen / nē
zero̗zneie / de my̋ert a y̋oh isten : sok okaerth
el vegezte uala / hogi firfinak iegio̗ztetneiek
síelo̗sben / a zẃz Iosefnek · mikoron Attianak


{226}
hazanal lakneiek / zent Gabriel Arkhangi
al / hozzaía menuen · meg hirdete · hogi az Ist-
ennek fy̋ah meheben zallana / es Anniaua va
laztotta volna o̗tet | kíh melle ímez hat do
lgokat lassok meg Elo̗zer · az ido̗nek alkol
mas voltat / kiben az ísten fy̋anak emborreh
kelle lenny̋e · Masodzer a ko̗uetnek no̗mo̗s vo
ltat | harmadzer a koueto̗t kẃldo̗nek melto
sagath · Negiedzer a helinek alkolmassaga
th | Oto̗dzer a zwznek zentsego̗s voltat / kih
o̗z a kouet bočattatek ¶ Hatodzer ah ko̗uets
egnek vy̋hsagat | az elso̗ melle tunnonk ke
lh · hogi kerezto̗lo̗ Ianosnak fogontatasa v
tan / az edo̗s vronk Iesusnak fogontatasa lo̗n
hatod holnapon | harom okaert · elo̗zer ah za
mnak tekelleto̗s voltaert / mert hat zaam / k
eet harombol zero̗ztetik / kiben az vronk em
bo̗rre letelenek tekelleto̗ssege mutattatik / ki
ben Imeh harom / mind egy̋e lo̗n / az o̗ro̗kke
valo istenseg / vronknak uy̋onnan tero̗mto̗t
lo̗lke · es az o̗ zent teste kih Adamtol zarma
ztatek · seh ket termezet · istení es embo̗ri / k
ik vronknak egi zo̗meliet zerzik Masod
zer / az embo̗rnek tero̗mteseert · mẻt mikepen
Adamot / az vrísten · zẃz fo̗ldbo̗l / tero̗mte / ha
tod napon | ezo̗n kepen az elo̗ ístennek fy̋anak
kito̗l A menio̗rzagnak fy̋ainak / el kel vala sokas
oginío̗k / o̗t ezo̗r / szaz · es kilenezven kilenez
eztendo̗k utan kelle emberre harmadzer a termezetnek me
gh vy̋ulasaert / mert az isten fy̋a / vronk Iesus / az
ido̗ben Akara emborre lennie / meli ido̗ben mi
ndo̗n fo̗ldi allatok meg vy̋ulnak / ehben azth
mutatuan · hogi az o̗ zent embo̗rsegenek my̋at-


{227}
ta mínd fo̗ldíek / smínd menníeihek meg vy̋ul
nak Masod kít meg kelh latnonk / az el boč
atotnak / az az a ko̗uetnek no̗mo̗s volta · mert ez
Gabriel Arkhangial vala / kih igen alkolmas va
la | harom okaert · elo̗zer ah zeer tartas felo̗l / ho
gi · <ert> mikepen a gonoz Angial · haította vala / az
elso̗ Aníankat ah binreh | ezo̗nkepen íoh Angíal
haitanaia a bodog zẃznek akarattíat / az ísten íge
íenek fogadasara ¶ Masodzer a zẃz felo̗l / mēt
zent Ieronimosnak mondasa zerent / az Angí
aloknak rakansag a zízeseg / azẻt testdben elh
ny̋e . testí gio̗nio̗rwseg nekẃl : nem fo̗ldi elet / de
mennieí · harmadzer Angialnak kelle / a ko̗ue
tnek lennie / a vegert / mert vronk Iesusnak em
bo̗rre letele / ezert lezo̗n vala hogi az Angiali rom
las . Iduo̗zẃlendo̗ embo̗ro̗gbo̗l eppittetneiek m
egh | ezert mongía zent Gergo̗lí doctor / hogí a
Gabríel Angíal · a fo̗lso̗ karbelí volt · mert fel
sego̗s · o̗ro̗met / ío̗t vala hírdetníe · mínd a zwzn
ek / smínd az Angíaloknak · testí Abrazadban íel
o̗nek kegig hogi a latas bizoniosb lenne / mert a testi
latasok / bizoniosbak / es hogi az esmeret / teliesb
lenne / mert meeg a lelo̗k zerent valo latasokis
ioban esmertetnek meg ah testi latasbol Harm
adík / kít meg kelh erteno̗nk / a ko̗ueto̗th el bo
čatonak hatalma / kíh az vristen / mert a zent
Gabriel Arkhangíalt / Atia isten kẃlde / a bodog
zẃzho̗z | kih az o̗ veghetetlen hatalmassagat
meg mutata / az edo̗s maríaban · míkoron ču
dakepen : zẃzen fogattata / es zilettete veleh
az kristust / o̗ termezetzerent valo · egí fy̋at /
bočattatek gabríel Arkhangial / az vronktol
es · az elo̗ ísten fy̋atol / kih az o̗ čudalatos bo̗lč
eseget / meg mutata / az o̗ zent Anníabā · mi


{228}
koron / az o̗ zent meheben / meg maraduā / a ze
plo̗telenseegbe tuda zallani / es onnan ez velag
ba ky̋ io̗níe | a zent lelo̗kto̗lis bočattatek / a bod
og zẃz Mariahoz / Gabriel Arkhangial / kih az
o̗ nagi kegio̗s voltat / meg mutata o̗ benne / eh
be · hogi binnekẃl fogattata az isteni magzatot
o̗ vele Negíedzer az isten fy̋anak / emborreh
leteleho̗z / zwkseg vala a varos / ki nazaretnek
hiuattat<nei>ek · mert o̗ veragnak magiarazt
atik / hogi eh keppen mind a heli / smínd az ido̗h
igienlo̗ alkolmassagba lenne / ehre mongia ze
nt Bernald · verag ziletek a <veragtol > verag
ba / es veragnak ideien O̗to̗d · kít meg kelh t
unnonk / a Bodog zẃznek zenčege / kih az vriste
nnek ko̗uetet nagi tizto̗sseggel fogada / merth
a zẃz telies vala malaztal es istennel · kinek io
elkẃlče / es zenčege / el halatta uala / míndo̗n e
mbo̗ro̗knek / es Angialoknak zenčeget | kih čak
egiedẃl / telies embo̗ri nemzetert / kegíelmet le-
le / az isteni felsegnek elo̗tte | meli zwzet akara
az o̗ro̗k bizonsag / a zwz Iosefnek Iegizenie / Iel
o̗s okokert ¶ elo̗zer · hogi az ísten fy̋anak / embo̗re
letele o̗rdo̗gto̗l / el titkoltatneiek / mert soha o̗r
do̗g / o̗li ko̗zel nem bočattatek / az edo̗s Mariahoz
hogi meg erthette volna / hogi o̗ vronk Iesusn
ak / zwz Annia volna / my̋g vronk eleh | sehre n
em hiheti vala a Iesust · isten fy̋anak · o̗rdo̗g le
nny̋e · hogi lattia uala Azzonionkat / hazassag
nak allapattiaba lenni / miert tugía vala hog
az isten fy̋anak / zẃzto̗l kellene zilettetnie | Ma
sodzer / hogi az isteni parančolatot / az Atiakna
k / es Aniaknak tizto̗lessero̗l · kit adot vala meg
tartanaia vronk Iesus / mert to̗ruenzerent me
gh kel vala / Annak az o̗ to̗ruenbe ko̗ueztetni
a meli Azzoni allat · nem hazassagba leuen · m-


{229}
¶ Oluastatic mas Pelda es · Vala eg ziz ky̋
mind az o̗ ifivsagatvl fogva zolgala az :
vr istennec · de maga neminemv lelki fel-
fvalkodas · az az kevelseg vala o̗ benne o̗
no̗n maganac kellemetessegere · ki ivta
az o̗ vtoso oraiara · az az halalara · es
az helnec az holot lakozik vala pispo̗ke
o̗no̗n zomelere meg latogatia vala o̗tet
es idvezzitennec zent testevel az otari zent
segel elteti vala o̗tet · es az ziznec o̗ nag
zentseges eletinec okaiert monda az pis-
po̗č az ko̗rnvl allo nepecnec · Meltan :
vgmond ez mai nap nag thisto̗ssegel
zolgalando · melʼ napon es ez aitatos
zent ziz meg halando : ezt halvan az
ziz fel fvalko̗dec az o̗ zivebe es o̗neky̋ :
len igen kellemetes az pispo̗cnec o̗ mo-
ndasa · es leg ottan meg hala · es har-
mičz nap el mvlvan iefo̗nec az pispo̗č
nec mondvan hog o̗ro̗ke el karhozot
vona čak az eg binert · az lelki kevelsegert


{230}
ki en bennem vala az en halalomnac
ideien · mikoron hallam hog te engemet
dičhez vala · ezt meg mondvan el enńezek :·
¶ Meg es oluastatic eg Pelda Vala eg ígen
nag kazdag ember · es meg korvla hal-
alra · es kezde az o̗ kazdagsagitvl segečz-
seget kerny̋e <mo> mikoron kegig nem val-
hatot vona · monda · esmeg leg ottan :·
O ti hazvg kazdagsagoc mind en telies
zivemmel en tito̗ket thizto̗ltelec es ze-
rettelec · es mikoron en el nag ziksegben
legiec vettetven · en titvleto̗c valami ta-
načzkot avag segečzseget nem valhat-
oc · de inkab im : iolʼ latom hog kezzek
vattok engemet el hadny̋a · sem akar-
toc engemet ko̗vetni · azert en es el :
hadlac es meg vtallac tito̗ket · es ezze-
ket meg mondvan minden o̗ iozagit :·
zegeńecnec oztogata : es ozton iol hala
meg · Amen ¶ Imag · eretem · aldot · ziz :·
Katherina · es · mong · Aue · Mariat ih̄s̄


{231}
Igen gonoz veget večz ¶ Mert ez harmac :
igen nag zorgalmatossagal meg tartando
minden zerzetes embertvl : tvgny̋a mint
hog az o̗ zívet iol meg o̗rizze ideiet hazna-
latosson ko̗čhe el · es minden dolgat io veg-
re tegie ¶ Tovaba gondoliad meg melʼ igen
tvnia votal az zent imagsagban · es az zent
irasnac oluasasaba · es az kezi dolognac
foglasaba ¶ Ez harmacba kel temaga-
dat zeretetesen foglalnod : ha kevanz :
adny̋a az aldot istennec haznalatos es
kevanatos go̗mo̗čho̗t az te halalodnac
ideien ¶ Megis gondoliad meg tovaba :
hog mel · igen tvnia es rest votal az peni-
tency̋anac tartasara · es az binecnec el-
lene allasaba · es az isteni iozagocnak
hazsnalasaba · mert bizonńaval en zereto̗
atiamfy̋a meg kel teneked zeretetessen
siratnod az te bíneidet : es o̗rdo̗gnec o̗ :-


{232}
čhalardsagos kesertetit el kel tavoztat-
nod · es igeko̗ziel haznalnod eg iozakrvl
mas iozagra hog bee mehes az igeretnec
fo̗ldebe · az az meńńecnec orzagaba · hog
ha kedig meges ioban kevanod te magadat
meg esmerned · zikseg tehat hog meg gon-
doliad hog ha te benned nevekedic · ez velagy̋
hitsagocnak kevansaga · es go̗no̗rvsege .:.
¶ Mert bizonńaval akoron nevekedic az zer-
zetes azzonnokba az teztnec kevansaga
edes es ioillatu etkeket mikoron kevan :
es mikon kevan · lag es dragalatos o̗to̗ze-
teket · es mikoron kevan testy̋ bviasagra
into̗ bezedeket halgatny̋a ¶ Vay̋ bizōńaval ·
akoron nevekedic az aldot cristosnac iege-
sebe es zolgalo leiańaba ez velagi hitsag
ocnac go̗no̗rvseges kevansaga mikoron
kevnia hog legio̗n emberecnec zereteti-
be es kedvebe · es kevan embo̗ro̗ktul valo
tizto̗zsegtetelt · es dičheretet ¶ No azert


{233}
mind ez felvl meg mondotakat el kel tavoz-
tatni az cristos iesusnac zolgalo leiańanac
mikepen halalos merget · mert ezzek min-
den gonozsagocnac go̗keri es fvndamētomi
ezeket mondia zent Bonavētura atiank
¶ Tovaba hog ha meges temagadnac · bíz
zomb es tekeletesb : esmeretit kevanod
tehat harmadzor · zeretetezen gondol-
iad meg · ha nevekednec te benned ha-
ragvssagoc · alnoksagoc · Iregsegek · Rag-
almassagot es íoravalo restsegec · hal
gassad zeretetesen atiamfy̋a melieked
mondoc ¶ Mert bízon akoron neveked
nec az zerzetesben az haragvssagok
míkoron · Avag lelkevel · avag zivevel ·
Avag kevansagaval · avag iegel Avag
orčhaiaval · avag bezedevel · az o̗ atia-
fy̋ahoz · dagalt avag gvlo̗seget zivezerēt
mutat · Es akoron Nevekedic az iregseg
az zerzetes azzonba · míkoron vígad :-


{234}
Az ó̗ atiafy̋anak haborvsagarvl es az ó̗ :-
elo̗mentervl bankodic es az o̗ benne valo
iamborsagot iregly̋ ¶ Es Touaba · akoron
nevekó̗dic az ioravalo restseg az zerzetes-
ben · mikoron leiend lankat · zvnodozo
hivolkodo · az zent misen aitatlan · es
az o̗ čʼelaiaba felelmes · mind ezeket
az cristos iesusnak Iegesy̋nec el kel ta-
uoztatniok mikepen az merges kígot ·
mert ezo̗kben al mind az testnec es
az lelecnec es vezedelme ¶ No azert az
aldot iesusnac zerete zolgalo leiańa
hogha kevanz te magadnac tekeletes ·
esmeretere ivtny̋ · tery̋ az te zivedhez
es tanvlʼ meg tiztitanok az te lelkedet
¶ Gondoliad meg mi leg · mert vag eg
gane zag mi votal · mert semmi · mẏe
kel lenned · mert porra es hamvia :
haliad azert az aitatos zent Bernard-
-nac ·


{235}
o̗ mezel folio mondasat ky̋ ez kepen tanít
mondvā · az te lelkednec egez voltahoz :
leg zorgalmatos mivelkó̗dó̗ie vg hoǵ
az te eletedet zenetlen hanńad vessed
meg · es gondoliad meg zeretetesen me-
nere naponkent haznalz az isteni iozag
ocba es menere fogatkozol minemv leg
erkvčʼho̗dben es kevansagidba · melʼ ha-
sonlatos az vr istenho̗z es hasonlatlan
¶ O en edes istenem melʼ igen vezedelmes
az zerzetesbe · sokat akarni · tvdny̋a es · ó̗
magad nem tvdny̋a ¶ O mel igen kezel vag-
ion az olʼ zerzetes az o̗ lelkenec vezedel-
mehez · ki masnac eletervl zertelen tv-
dakozo · es az o̗ atiafy̋anac lelki esmere-
tinec meg ragalmazoia · mert o̗ magat
nem tvgia · es mast itel es rag ¶ O en edes
vram iesus · honnan vaǵon elʼ nag vak
sag az zerzetesben · mert íme okosaga ·


{236}
vagon · de my̋ert hog az ó̗ lelke el vontatot
ez <.> velagi zertelen kevansagnac my̋atta
es annak okaiert nem terhet az o̗ lelki es-
meretehez ¶ No azert miden eǵeb irasokat
hatra hagvan · en azt mondon ki ki mīd
az o̗ eletenec esmeretehó̗z lasson ¶ Mert
az zent Bernadis ezo̗n keri vala az vr
isten mindenkoron az ó̗ imadsagba :
mondvan ¶ En edes istenem ag ennekē
olʼmaIastoth · hog semmit egiebet ne
tvdiac se tehessec · hanem hog čʼak en-
magamat esmerhessem meg ¶ Oluasta-
tic peIda es ez mele zent ferenčʼz atiā-
rvl · ky̋ mikoron menne eg napon az
o̗ tarsavaI · az vton · az ó̗ zentseget meg :
akara bizonitany̋ es monda neky̋ · frater :-
Ferenčʼz · honnan vagíon ez hog íme mínd
ez velag te vtannad eredet · mikoron te
ne leg igen nag tvdomanńv · Sem igen


{237}
zep termetv · fel fohazkodet zent Ferenčʼz
atíank es monda · Bizon ígen iolʼ mōdod ·
Azert en azt mondom te neked · hog
mind ez velagon sinčʼhen nagíob bínes
ember en nalamnal monda az ó̗ tar-
sa · míre mondod ezt en ío atíam · fele-
le zent Ferenčʼz atíančʼ · Arra mondō ·
en zeretó̗ atiamfy̋a ¶ Mert ha az vr
isten ata vona ez malastot akar melʼ
vtalatos teremtet allatianac kit en
nekem ńaualʼasnac adoth · ne talā-
tam íoban zolgalna az o̗ zent ísten
seget · ezt haluan az o̗ tarsa le essec
terdlre eló̗te es čʼvlpaiad monda ó̗
neky̋ · es soha tovaba nem merezkó̗dec
keserteny̋ ¶ Mínd ezbo̗l azert ezzvnčʼbe
vehetío̗čʼ hog melʼ ígen bodog ember
az ky̋ inkab ó̗ magat iteli meg hog
nem mint masth · Amen iesus · xp̄vs ·


{238}
Oluastatíc eth az zent íras az ha-
lalnac meg gondolasrvl ekepen ·
O Halal melʼ igen keserv at te meg
emleko̗zetet · mert bizonńaval
Soha nem vot sem lezzen olʼ eres kinec
atal ne kelien menny̋ az te kapvdō :
No azert zerete atiamfy̋a bizon igen
hamar lezzen te veled ez dolog · lassad
azert mikepen vallod avag tartod
te magadat · mert ime ima ember
vagion es honnap nem ielonic · mi-
koron kedig el vetetendic az zó̗mnec
eló̗le az elmebo̗l is hamar ki megen
¶ O azert az emberi zivnec vacsaga
es tompasaga hog čak ez ielen valo-
kat gondolia · es az ivvendó̗chez ínkab
nem lath · Vay̋ bizonńaval atiamfy̋a
vg kelen̄e te magadat tartanod min-
den te gondolatodba es tetemen̄egbe ·


{239}
olʼ mint ezen meg halando vonal : mert
ha io consienciad · lelki esmereted vona
bizonńaval nem igen felned az halalt
mert iob embernec az bineket el ta-
voztatni hog nem mint az halaltvl
felny̋ · mert ha ma kez nem vag az
te halalodhoz mikepen tahat honnap
lez keez · mert az honnapi nap bizon-
talan es azert mit tvčz benne hog ha
az honnapi napot ered ¶ O azert en edes
vram istenem · mit haznal minekvnc
sokaig elnvnc ez velagba · mikoron el
ígen kevesse ívbítíoc meg az mí eletv-
nket · Iay̋ azert mert bizon az hoziv :
elet nem mindenkoron iobit embert
meg · de inkab · az bint tó̗bity̋ es az
kent eregbiti · Vay̋ ha azert en edes vrā
isten čak eg napon eltvnc vona iol ez
velagon · mert am̄i zerzetbe menesv-
-ncnec


{240}
Sok eztendei zamlaltatnac · de am̄i eletv-
nnec k- meg íobítasanac keves gó̗mó̗-
čhe avag haznalatia vagion · Azert mō-
dia az aitatos zent Bernard : Bizon :
naval ezt meg leltem az zent irasbā :
hog soha ninčhen gonosb mint ki az
zerzetbe fogatkozik meg · es iob nin-
čhen ezen kepen mint ki az zerzetbe
haznal az az iol elʼ ¶ No azert hog ha
felelmes meg halny̋a · ne talantam
vezedelmesb sokaig elny̋e · Bodog az olʼ
ember ki minden koron az o̗ halala-
nac oraiat o̗ zo̗mei elo̗t tartia · es
napon ken zerzi az meg halasra o̗nó̗
magat · mert ha te latal valamikoron
meg halo embert ¶ Gondoliad mer te-
nekedes azon vton kel el menned · mi-
koron azert regel leied · alihad hog ezt-
vet nem eró̗d · eztve kedig leven ne :·


{241}
merezkó̗diel te magadnac az hollali na-
pot igernó̗d · no azert minden koron kes
leg · es az kepen ely̋ · hog soha tegedet az
halal keztelennec ne lelio̗n · Mert igē
soka hertelen meg halnac · mert az ora-
ba kibe nem alítatnec · embernec fy̋a
el ivvendó̗ ¶ Mikoron azert az vtoso ora
el ivvend · igen kezdez mas kepen erte-
ned mind <...> az te telies el mvlth
eretetrvl · es igen bankodol hog elʼ igen
tvńa es lankat votal az isteni io mivel-
ko̗detó̗cre ¶ O en edes vram istenem ki
igen bodog es bvčz ki mastan a kepen
igeko̗zik elny̋e · minemvnec akarna es
kevanna halalanac ideien leletny̋e
O melʼ igen naǵ bizodalmat es batorsag
ot ad · bodogsagoson meg halasra · ez
vezedelmes velagnac tekeletes meg vta-
lassa · es az isteni iozagocban valo hazn-
-alasnak


{242}
buzgosagos kevanasa · az [.[egemne zere-
teti · Penitencia tartasnac mvkaia en-
gedelmessegnec kez vota · embernec ó̗
tvlaldon akaratianac meg tagadasa ·
es az aldot cristos iesusnac zeretete-
iert minden nemv haborvsagnac el
zenvedese · O en edes atiamfy̋a bizon-
n̄aval igen sok iokat tehečz mig eges-
segbe vag · de ha meg<.>korvlandaz nē
tvdom mit tehečz · mert az korsag-
bol kevesec iobitiac ó̗ eletó̗ket meg
ezenkepen azocis kik sok zarandoc-
sagot iarnac · igen ritkan zentó̗ltet-
nec meg avag zente leznec ¶ No az-
ert bator atiamfy̋a ne akai biznod
te atiadfy̋aba se fele baratodba · Se ked-
eg ivvendó̗re at te idvessegedet ne ha-
logassad · mert bizonńaval hamarab
el feletkó̗zne te rvlad · emberec hog

{243}
nem mint te alitanad · Iob azert mas-
tan míg ez garlo velagba vag az te 
lelkó̗dnec idvessegehez latnod · es vala-
mi iot eló̗ve bočhadnod · hog nem mīt
egiebecnec segetsegeben biznod · mert
ha te magadert mastan nem vag 
zorgalmatos · tehat ki lezzen te ere-
tet ivvendó̗be zorgalmatos · Mastan
igen dragalatos idó̗d vagion atiā-
fy̋a de iay̋ hog el igen haznalatlā · 
el kó̗tó̗d mel idó̗be erdó̗mhetned :
honnan ozton ó̗ró̗ke elnelʼ ¶ Mert biz-
onńaval el iv az napa mikoron te a-
te eletetnec meg iobitasara čak eǵ
orat kevannal· es nem tvdom hog ha 
čak aztes meg ńerheted · No azerth 
zeretó̗ atiamfy̋a melʼ igen nag felem-
bó̗l es vezedemtvl zabadithatodmeg


{244}
te magadat ha mastan mindenkoron :·
felelmes es ketseges leiendes atte hala-
lodrvl · Tanvlʼ mastan akepen elnó̗d mi-
nemvnec kevannal lelettetnó̗d halalod-
nak ideíen es hog akoron ínkab vigad-
has hoǵ nem mint felnel · Tanulʼ mastā
ez velagnac meg halni · hog akoron kezig
elní az aldot iesussal · Igekó̗ziel mastan
mindeneket meg vtalnod · hog halalod-
nac ideien zabadon mehes az cristos ·
iesushoz ¶ Go̗to̗rdmeg mastan at te testo̗
det az penítencia tartasnac my̋atta :
hog ozton akoron lehessen ketsegnelkil
valo bizon remeiseged · O te hit kaba :
mit gondolod azt hog sokat eliz · miko-
ron čak eg batorsagos napod se legen
O melʼ igen sokan ez kepen meg čhalatta-
tanac · es ketsegben esven az o̗ testó̗cbó̗l
ky̋ vottatanac Valion menezer halotad :


{245}
hog modotac · mert imez ember to̗rnec mi
iata eso̗t · imez vizben hot · amaz magassag-
rvl esó̗t es niaka ki zegó̗t · amaz even meg
fvlt nemelʼ tiznec my̋atta · nemelʼ fegvernec
my̋atta · nemelʼ dó̗g halalnac my̋atta · ne-
melʼ tolvainac my̋atta vezó̗t el · es ezen :
kepen mindó̗nó̗cnec az halal vege · es em-
berecnec ó̗ eletó̗c mikepen az arnic avag
az fy̋zt el mvlic ¶ No azert emlekó̗zic meg
te rvlad halalodnac vtanna · es valion ki
imad te eró̗tet · Tedel tedel mastan zeretó̗
atiamfy̋a valami iot tehečz mert bizon
senkinec nem irtac meg mikoron kel meg
halni · es mi kó̗vessen az mi halalvncnac
vtatna · mikoron idó̗d vagion gvičz tema-
gadnac halhatatlan kazdagsagokat · Idves
segetvl meg valva semmit ne gondolʼhanē
čak ameliec az aldot istennec tizto̗ssege-
re vadnac gondoliad · Zó̗ró̗ź masta te ma-
gadnac bizon baratokat · tiztó̗lven istēnec


{246}
zentit hog mikoron meg fogatkozol ez elet-
be o̗č fogagianac az ó̗ o̗ro̗ke valo lakodal-
macba · Tarchiad te magadat ez velagō
mikepen zarandoc es ivveven mert ez-
felecnec ez velagnac o̗ zorgalmatos ke-
vansagahoz semmi goníoc ninčhen · es
¶ Touaba · vg mond az aítatos zent Bern-
ard · Tarchiad atiamfy̋a tiztan es zaba-
don az te zivedet az vr istenhoz · mert
bízonńaval vg mond ninchen et ez ve-
zedelmes garlo velagon meg maradā-
do varasod · hanem oda az az am̄endó̗
hato ístenhó̗z ígengetessec naponkent
atte fohatkozasot es ziralmad · hog
az te lelket te halalodnac vtanna
erdo̗mtessec bodogsagoson menny̋e az
Aldot istenhoz kit āgion minekvnch
Atia es fy̋v es zent lelo̗c o̗ro̗ke Amen
¶ Oluastatic Pelda is hog melʼ igen bod-
og ember az ó̗ halalanac ideien ky̋ :


{247}
Iol el ez velagba · Vala eg puztaba lakozo zent
atia · ki az o̗ ify̋vsagatvl fogva az vr istennec
zolgalt vala : mikoron kedig meg ez vezedel-
mes velagon lakoznec · kezde az o̗ teste az
leló̗cnec ellene kevanni · hog zegen meg
esmerte vona hog sem̄ikepen ellene nem
alhatnac · el mene az puztaba holot nag
kemeńen kezde elni · es monda o̗ ziveben
valion en edes istenem ki tauoztathatia el
ez velagnac vezedelmet · es zozatot halla
mondvan · az zent alazatossag čak · es az
zivnec o̗ tiztan valo meg orizese · ezt halvā
kezde annal is kemenben elni vg annera
hog čak az fy̋ go̗kerbeis kevesset enneces
napon kent nag siralmas imagsagal imat-
kozik vala az vr istenho̗z mondvan · En ed-
es tero̗mto̗m tarčz meg engemet az te
zent malaztotba · es tekelied meg en ben-
nem az te zent akaratodat · Az poko̗lbeli
o̗rdo̗k kedig my̋ert hog sem zant sem kapal meg
iredle ez zent iambornac o̗ nag thizta :


{248}
eletit · kezde fó̗ló̗te igen keserteni o̗tet az
hitvan tezti kevansagal · mikoron kedig
ez zent iambor igen fo̗lo̗te go̗tretnek
el megen vala hog latna hog sem̄ikepē
ellene nem alhatnac · az nag sirv tuis
bocrocba es annera el go̗tri vala az ó̗
testet hog seminemv ep nem lezzen
vala benne · es modia vala az o̗ testenec ·
O en ío teztem vígag es go̗no̗rko̗díel me-
rt ím ez at te zereto̗d · ezen kezben esmeg
nag fohaskodasokal keri vala az vr istēt
hog o̗tet meg tartana az o̗ testenec tiz-
tasagaba · Latvan kedig az vr isten az o̗ nag-
go̗trelmet es sirasat meg zabadita tvle
es ó̗rdó̗g mind o̗ mestersegevel meg ga-
laztatet · Re mikoron imar ívtot vona
o̗ halalara · kezde az o̗ lelke igen felní
es rettegní az halaltvl · magaba terven
ez zent iambor monda · O en io lelkem
mire felo̗d te el igen az halalt minē-


{249}
de hetven harom eztendeie vagion ne
hog te az vr istent ez puztaba zolgalod
meg es felse az halaltvl ? No azert meń
ki bizvan az te edes isteno̗dho̗z kit te zol
galtal ez bezedecko̗zo̗t az o̗ bodoglelket
ki bočata · melʼ lelket veven az zent Anga
loc nag vigasagal vivec az o̗ro̗ke valo bodog-
sagba hol ot o̗ro̗kvl o̗ro̗ke vidag : Amen
¶ Mas Pelda oluastatic az gonozoknac
vezedelmes halalocrvl · Vala spoleto
mnac varasaba eg igen zep termetv
leianzv · ki minden koron ez velagi hit-
sagocra igeko̗zik vala · semmit nem
gondoluan az o̗ro̗ke valo ivvendo̗ elet
tel · eg ido̗be korsagal meg veretetec az vr
istentvlʼ · lelki idvesseges inteso̗ket igen
vtal vala es ingen sem akaria vala ha-
lany̋a · mikoron kedig az korsag igen nag-
ion meg hatalmazot vona ray̋ta · es :
meg esmertevona ez bodogtalan leianzv


{250}
Hog az o̗ halala rakon ko̗zel vona · zōnet
lenvl kezde az o̗ anńat kerní hog fel
ó̗tó̗ztetne ó̗tet az ó̗ dragalatos rvhaía
ba kível zokot vala ó̗ elny̋e · es fel o̗to̗z
tetven ígerne vtet olʼ mint meńeko̗zo̗be
akarna viny̋e · Az ó̗ anńa reía engede
es meg teve azt ammít az ó̗ leíańa :
kevanvala · O az vr ístennec čhodala-
tos rettenetó̗s íteletí · O el amelkoda-
ndo rettenetó̗s vezedelmes mondas
hog ez kepē fel o̗to̗ztetven fekvn̄ec · fel
fohazkodvan nag sírassal kezde mon-
dani ez hitsagos leíanzv · Iay̋ vgmōd
ennekem mert íme en meg haloc ky̋
elʼíen ígen zep vagíok es ekes · ky̋ mínd
en kizdetsegemtvl fogva nevekó̗dtem
es tartatam nag genǵesegben es
imar im meg halok elʼ igen genkese-
ges ify̋vsagomba · ezo̗ket halvan az
kó̗rnvlʼ alloc mondnac vala ó̗ neky̋ :·


{251}
Oluastatíc · eth · az · Iras · zent Bonaventura :
Atíancnac · ko̗nvebo̗l · az · alazatossagrvl :
VAlamelʼ ember kevanńa az o̗ tv-
laidon fogatkozasít meg esmer-
ny̋ avag o̗ zivenec zó̗meivel meg
Latny̋a zikseg ez elʼíeten embernec ó̗ ma-
gat bizonńal meg alazny̋a az hatalm-
as istennec keze ala ¶ Azert tegedet crís
tosnac zolgalo Leiańa intlec · hog at te
garlosagidat es fogatkozasidat meg
esmerven igen fó̗ló̗te meg alaziad at te
Lelkedet es temagadnac vtalatos leg
mert míkepen az zent Bernard mongía
az alazatossag iozag kivel ember ó̗ma-
ganac bízon meg esmeretinec my̋atta
o̗maganac vtalatos · ez fele vtalatossag-
al fenlec az bodogsagos zent Ferenčz
atíanc ezt zerete es kerese o̗ zerzetesseg-
etvl fogva mínd halalaiglan ennec my̋
ata hagia el ez velagot es Ez iozaoth
fó̗ló̗te ígen tanvliad meg az aldot iesvstvl


{252}
mert ó̗ vgmond · Tanulíatoc en tvlem mert
en keges vagíok es alazatos zíw mert va-
lakí egíeb íozagokat gwít az zent alazatos-
sagnekvl ígaz olíatent míkepen ha az tene-
rent hordozna az poluat az zeló̗nt mint :
zent Gergo̗l mōgia ¶ Mert mikepen mínden
bínnec kezdetí az kevelseg vgían ezzenke-
pen minden <binnec> iozagocnac fondamen-
toma az zent alazatossag · Tanulʼ kedig ·
bízonn̄al lenny̋e alazatos nem čʼhalard es
hazzvg kepen · kirvl vgmond az Bwčz vagi-
on ki alnoc kepen v magat meg alazía de-
maga az o̗ lelke avag zive telíes alnocsag
al es čhalardsagal ¶ Mert az bízon alazatos
míkepen az zent Bernard mongia · kevan
es akar meg vtaltatny̋a es nem alazatosnac
mondatny̋a · No Azert hog ha te crístosnac
zereto̗ zolgalo Leiańa kevanz ivtny̋a az
bizon alazatossagra · zikseg teneked harom
osveńon avag vton íarnod avag mennó̗d :
ELsó̗ ó̗sven avag vth mondatatíc az vr
istennec meg gondolasa mert gondolíad :


{253}
Az aldot ístent mikepen minden íocnak
teromtó̗íet · es mongíad azert o̗ neki · O edes
íesus · aldot isten minden mi mivelkó̗deti-
ncket te teted mi bennv̗nc · my̋ert kedig eli-
en io az vr isten hog sem̄i íot az o̗ segečʼhe-
genekvl es malastianekvl nem tehetvnc
az hog mindeneket o̗ neki kel tvladonita-
nvnc es semmit nem mi magvncnak ·
meg gondolvan hog nem atte hatalmas
sagod avag atte kezeidnec ero̗ssege tezzi
az iokat kiket te teez de az vr isten te my̋
attad : mert o̗ teró̗mtó̗t minket · es nem
mi mimagvnkat · es ez fele meg gondo-
las el to̗ri mind azocnac o̗ kevelsegó̗ket
kik vg mondnac ¶ Az mi kezeínc hatalm-
assok es nem az isten tette mind ezó̗ke · ez
fele kevelseg rekezte ki Lucipert az men-
ńei · dičʼho̗segtvl · mert nem gondolia vala
lucíper hog semmibó̗l teró̗mtetó̗t vona
Re ínkab nezí vala az ó̗ ekesseget az ó̗ :


{254}
zepseget es míkepen ekó̗ssvltetó̗t az o̗ ó̗tó̗
zetí avag rvhaía mínden dragalatos ko̗-
vekel · es az o̗ zívenec kevelsege vtet fel-
fualkotatta · es my̋ert hog az kevelsegó̗t
kó̗veti alazatossag · azert leg ottan le :
vetetec az ó̗ nemesseginec zekíkó̗l ó̗ró̗ke
valo vtalatos zegenseges helre · es ki va-
la az angalok kó̗zó̗t hatalmasb es zeb len
az o̗rdo̗gó̗cko̗zó̗t ńavalíasb es vtalatosb
¶ O en edes ístenem valíon menen vadnac
mastan · Lucíperó̗c · es Lucípernec kó̗veto̗í :
kevelsegnec fy̋ai es Leiany̋ kiket ideiglen az
vr isten bekesegel el zenved es el var : my̋ert
kediglen ínkab el zenvedendó̗b legíó̗n az kevel-
seg az kazdagba hog nem mint az zegeńbe
mikepen az zent Bernard mongia · zíkseg
azert te neked crístosnac zolgalo leíańanac
ígen alazatosnac lenned · mert čak az zent
alazatossag kellemetes az vr ístennec · akar
emberecben akar az angíalocba · Ne hidíeg
kedíg hog az zízesseg kellemetes vona az vr ·


{255}
Az zent alazatossagnekvl ¶ Mert bizonńa-
val meg az zwz maria is nem vot vona
istennec anńa hog ha kevelseg leletetó̗t
vona ó̗ benne · No bizon nem dičheko̗dic
vala az o̗ zizessegervl hanem alazatossag
arul mondvan · Tekinte az vr isten az ó̗
zolgalo leiańanac alazatossagat Azert
mongia az aitatos zent Bernard · Me-
rezkó̗dó̗m mondanom hog meg az ziz
maria is nem vot vona kellemeto̗s az aI-
dot istennec fy̋anac az o̗ alazatossaga-
nekvl ¶ O azert en edes vram istenem ky̋ ·
igen bodog ember az akinel vagion mert
ez zent alazatossag olʼ igen nag iozag :
hog sinki enekil meńńecnek orzagaba 
be nem mehet : O azert aldot Iesus :-
MAsod vth kin kel teneked iarnod
cristosnac zereto̗ zolgalo Leiańahog
ha akarz ivtnod az tekeletes alazatossag-
ra mondatatic az cristos Iesusnac meg
emIeko̗zetinec ¶ Mert meg keI teneked ioI


{256}
gondolnod az aldot cristos Iesus míkepen
meg alaztatec mīnd az zidalmas kerezt
fanac halalanac nemeiglen · es anne-
ra len alazatos hog olʼmint počlosnac
alitatnec ¶ Azert monda az izaias profe-
ta · alitoc vg mond vtet olʼmint počlos-
nac lenny̋e es az vr istentvl meg alaz-
tatotnac · so̗t ínkab annera meg alazta-
tatec hog az o̗ ídeíeben semmí ó̗nalanal
vtalatosbnac nem alítatíc vala · Azert
mongía azon isaias profeta · nag alaz-
atossagba vetetec el az o̗ itelete olʼmint
azt mondana : Anne vala az aldot ie-
susnac o̗ alazatossaga es vgannera ve-
to̗te vala o̗ magat emberecnec iteletí-
ala · hog sínkí o̗ rola ígaz íteletot nem
tenne sem adna · es hog sinkitvl nem
hitethetnec bízon ístennec lenny̋e ¶ No
azert hog ha ammi vrvnc es mesto̗rvnc
elʼ igen vtalatosnac es zidalmasnac alita-
tec ez velagon · mínem de tehat · nagobee ·


{257}
¶ az zolga az o̗ vranal · avag az tanítvan az
ó̗ mestó̗renel · Ha azert cristosnac leiania
vag · ha tanitvanńa vag · leg vtalatos es
Alazatos · Mert · O melʼ igen vtalatos az olʼ
zerzetes az vr istennec · ki alavalo hitvan :
ó̗tó̗zetet visel · es kevel zivet · O melʼ igen zi-
dalmas vtalatos az olʼ kerestien ember az
aldot istennec · kit halia es latia az o̗ vrat
az edes iesust vtalatossnac es alazatosnac
es o̗ fel magaztalia az o̗ zivet · es iar ó̗nó̗n
maganal ńagobacba es čhodalatossocba ·
¶ Mi tovaba inkab meg vtalando · es mičhoda
ínkab nehezeben meg go̗trendo̗ az cristos-
nac zolgalo leiańaba · mikepen hog az fel-
seges istennec fy̋a az aldot iesus len alavetó̗t
es az meg merteghetetlen isten len kizded ·
te kedeg ńavalias feró̗g es ivvendobe ferg-
eknec etke merezko̗do̗l · kevelko̗dno̗d · Ez fel-
ecrvl vg mond az zent Aguston doctor · O
vg mond ńavalias rothadando bwr my̋re
fvalkodol fel · O vtalatos bídó̗sseg mẏre
kevelkó̗dó̗l · visselven · alazatos fv̗t · es ·:·


{258}
kevel zívet es tagot olʼmínt azt mondana ·
nem íllíc : De Iay̋ azert hog nem kó̗vetío̗c :
HArmad vt es vtoso kín kel teneked
íarnod o adot íesusnac zereto̗ íegese
ha kevanz ívtny̋a az tekeletes alazatossag
ra · mondatatíc tenó̗n magadnac meg ·
nezese gondolasa ¶ Mert akoron nezedmeg
te magadat zent Bonaventura atíanc
íría vala az o̗ hvganac · míkoron vgmōd
meg gondolod honnan ívtel es hova meg
No azert gondolíad meg honnan ívtel
es tvgiad hog az vezedelmnec sarabol · es
fó̗ldnec ham̄abol es porabol tero̗mtetel
es binbe eltel · es zanki veto̗t vag az men-
ńei paradičhomnac bodogsagatvl · es ez
fele meg gondolas ki veti emberbó̗l az fel
fvalkodasnac lelket es ki rekezti · vg annera ·
hog te es fel kaias az daniel profetaval · es
mongíad · O en edes vram istenem vagvnc
mastan alazatossok mind ko̗zo̗nseges fo̗l-
do̗n ammí bíneínkert ¶ Gondolíad meg :-
tovaba hova meg · mert napon kent meg


{259}
el rothadasra es porraletelre · mert bízon
atiamfy̋a por vag es porra kel lenno̗d :
No tahat · mit kevelkó̗dó̗l por es hamv · ha
ma vag · honnap nem leezs · ha ma egez-
segbe vag · honnap meg korvlhačz · ha ma
bwčz vag ne talantam honnap kabaía
bolonda lehečz · ha te map beves vag az vr
istennec malaztíaval · honnap ne talan-
tam el vetethetic tvled · ki čhoda azert
az olʼ ńavālas kereztien embert ki merez-
ko̗dic kevelkó̗dny̋e · mikoron lassa o̗no̗n
magat minden felo̗l meg kerneko̗zo̗t-
nek lenny̋e enne sok ńavalʼassagokal es
vezedelmekel ¶ No azert Tanvliatot · O ·
cristos íesusnac meg zento̗lt zizei es íe-
gesi vallani alazatos lelket es zivet · ala-
zatos íarast es víselny̋e alavalo ó̗tó̗zetó̗t
Mert čak az zent Alazatossagnak o̗ íoza-
ga · az · ki az isteni haragot meg enkez-
teli es ki az vr istennec o̗ zent malazt
íat meg lelí · Mert menevel ínkab nagíob :


{260}
vag anneval naǵoban te magadat mín-
denecben meg alazíad · es az vr istennec ·
eló̗te meg lelo̗d az ó̗ zent malazstíat · ecke-
pen lele meg az aldot zíz maria is · az vr
istennec elo̗te meg az malaztot · míkepen
o̗no̗n maga monda · Tekínte vgmond az
vr ísten az o̗ zolgalo leíańana alazatos-
sagat · nem čhodat · hog az alazatossag · az
zent zeretetnec helt ad avag zo̗ro̗z es em-
bernec o̗ elmeíet az hítsagoctvl ki rekezti
¶ Azert mongía az zent Agvston doctor · me-
nevel ínkab vagvnk vgmond · az kevelsegnec
fel fvalkodasatvl íresbec · avag ídego̗mb · an-
neval · vagvnc zent zeretetel telíesbec · Es
míkepen az vy̋z az hegrvl folʼ az vo̗gekre
ezenkepen az zent lelo̗cnec malastía foli
az alazatossokra · es mikepen az vy̋z mene-
vel sebo̗sben folʼ anneval inkab le zal vgían
ezenkepen valakí o̗ magat telíes zívevel meg
alazia · Anneval inkab kó̗zelget az vr ístenhez
es meg ńerí az o̗ zent malazstíat Azert mōgía
Az Bwčz · Az o̗magat meg alazonac ímad :
-: saga :-


{261}
Az egeket atal hatía es mínd adíglan sem
vigaztaltathatíc meg · míglen az Aldoth
felseges istennec eleíben ivth · mert az vr
ísten az ó̗tet feló̗cnec akaratiat meg tezzi
es az ó̗ keremeso̗ket meg halgatia · No :
azert inth az zent Bonaventura atianc
az alazatossagra mondvan ¶ O cristos íe-
susnac zolgalo leiany̋ legietó̗c alazatossok
hog soha az kevelseget atti zivetó̗cbe bee
ne erezzetó̗k · mert alazatos mesto̗rto̗c
vot tvdny̋a mínt · az aldot íesus · Azzontoc
es alazatos vot · az dičhó̗seges zíz maríA
mindenecnec keralne azzońa · Legíetó̗c
Alazatossoc · O crístosnac meg zentó̗lt iegó̗si :
mert alazatos atíatoc vot tudny̋a mínt
az bodogsagos zent ferenčz · anńatoc es
alazatos vot · tvdny̋a mint az dičhó̗seges
zwz zent člara · minden nemv alazatos
sagnac peldaía es tíko̗re · de maga vg
legieto̗c alazatossok hog atti alazatossag
tocnac tikó̗re es tanuy̋a legío̗n az bízon :-


{262}
bekeseg · mert az zent alazatossagnac · ó̗ :
iozaga tekeletetic meg az bekesegnec my̋at-
ta · mert mondatatic az bizon alazatosnac
lenny̋e · kíhoz hozía nem ragaztatot leiend
az zent bekeseg · Azert mondia az zent Agos-
ton doctor · kiny̋ vgmond · az cristosnac zol-
galo leíanínac az o̗ zo̗mo̗knec eleiben te-
ny̋e az fedelet · alavalo rvhaba íarny̋oke
es o̗ feio̗ket ala bočhatvan · ez mind kíny̋ de
az bízon alazatost meg bízonnítia az be-
keseg · Azert mongia az Bwčz es atte ala-
zatossagodba bekesegó̗d legío̗n ¶ De hog ke-
servsegel zoliak zent Bonaventura atíanc
mongía · sokac vadnac kík az zerzetnek
hazaba akarnac kevelkó̗dní · kik bizonńa-
val ez velagon nem egiebec hanem zegenó̗k
es alazatossok votanac · Azert mongia az
Aitatos zent Bernard es · Latok vg mond
oliat kirvl en fo̗lo̗te igen bankodom mert ez
velagnac ó̗ kevansagad es pompasagat el
hagvan · az alazatossagnac oskolaiaban :
· az · az · zerzetnec hazaba · nem čak egíec :


{263}
Inkab tanvlnac · kevelseget · Ragalmassagoth
íregseget · beketelenseget · vadossagot v fesló̗t-
seget · hod nem mint isteni iozagot · de Iay̋ :
ez felecnek · mert bizonńaval íob vot vona
hog ha ínkab az zerzetnec rvhaiat soha
čak zomó̗ckel sem lattac vona hod nem mīnt
ez kepen elnenec ¶ No azert · Intlek en tege-
det · en zereto̗ hvgom · zent Bonaventura
atíanc íria vala az o̗ hvganac · es mind ·
títo̗ket crístosnac meg zento̗lt zizey̋ hog
at ti alazatossagtokat zízessegben · es az :
tí zízessegtó̗ket alazatossagban meg tarčh-
íatok ¶ Mert az alazatossag egiesso̗lt avag
egíeívlt az zízessechó̗s mikepen az dragala-
tos kw · avag go̗ng az arańba be foglalta-
tot Azert mongia az zent Bernard · Igo̗n
zep eǵbe eǵelv̗les az zézesseg az zent alaz-
atossaghoz · es fo̗lo̗te igen kellemetes az
vr ístennec az olʼ leló̗k kíben az alazatos-
sag aianlía az zízesseget · es az zízesseg :
eko̗siti az alazatossagot · Halíad meg azert
en zerete hvgom atte atíadfy̋anac intesset :


{264}
es haznalatos lezzen te neked · Fv̗ssel az
kevel hvgoctvl mikepen az merkes kigo-
tvl · vtalíad meg az kevel zízeket míkepen
erdó̗gó̗ket · az kevel emberecnec o̗ tarsa<g>
sagokat vgían vtalíad míkepen az hala-
los merget · Es ha kerdó̗d my̋ert halíad
meg az okat · mert nemínemv Bwčz
íg íría meg az kevelʼ segó̗t mondvan :-
¶ Mínden kevelʼel víselhetetlen az zó̗rzet-
nec hazaba · ó̗tó̗zetebe fó̗ló̗te valo · íara-
saba zertelen · ńaka fel emelven · zomorv-
ó̗ orčhaíaban · o̗ zó̗meí edesstova víllagoc
az felsó̗ helrvl zvgodic · egíebnel ó̗ mag-
at az kevel ember íobnac alítía lenny̋e
thiztó̗ssego̗t az go̗Iekó̗zetbe nem tarth
No azert cristosnac ó̗ zeretó̗ zolgalo leía-
ńa · es íegó̗sse · kel te neked az kevelʼ hvg-
ocnac ó̗ tarsasagokat el tavoztatnod ·
hog te es hasonlatos ne leg o̗ hozíaíok
¶ Mert vg mond az Bwčz · valaki az kevelʼ-
hó̗z tarsolkodíc · o̗ es kevelʼsegbe ó̗tó̗zzík :-


{265}
De az zent Alazatossag o en edes ístenem
ki nag íozag mert ó̗ mínden iozagocnak
keralne azzonńa · az binó̗cnec halala az
ísteni felelmnec eltetó̗íe · Bwčhesegnec go̗-
kere · zó̗rzetó̗ssegnec eró̗ssege · zízessegnek
ekessege · zentlelecnec lakodalma · es mínd
az telíes zent haromsagnac kevanatos es
kedves zallasa · ezeket mongia az Aitatos
zent Bernard : Imag en zerete atiamfy̋a
azert akí írta · es mong Aue maríat ero̗te et̄c.
Oluastatíc Az íras Azzvńvnc maríanac :
o̗ eletervl es het keremeservl :- íhūs :-
AAz dičheseges zízmarianac ó̗ ele-
tehes ez kepen elmelko̗thetvnc
kíto̗l zízenc zíletec az aldot · ihús
Tvgiad azert · hog mikoron o̗ vona harom
eztendó̗s · az o̗ zíleíetvl az templomba vi-
tetec · es ot az templomba len tizen neg
eztendeíg ¶ Mit kedig ot mivelt leǵon tvd-
hatiok hog mikepen ó̗ nemínemv aítatos
anac meg íelō̗to̗tet · es hitetetic mikepen
zent Bonauentura atianc mongia ki :


{266}
ez irast zerzete es írta · hog let leǵon zent
erzebó̗t azzon · kínec ó̗ ín̄epet nag thiztó̗s-
segel zolgaliok · egiebec ko̗zo̗t ezt mondo-
ta o̗ neki azzvn̄onc maría · mondvan :
Míkoron vgmond az en atíam es anńam
engemet az templomba hattanac vona
el tekelem es zó̗rzem az en lelko̗mbe az
vr ístent atiamvl valaztaní · es aítatossag-
al gakorta gondolom vala · mit tennec
en · ki ó̗ neki kellemetes vona · hog ennek
my̋atta adna ennekem az o̗ malaztíat .
es meg tanítatam enmagamat az en vr-
am istenemnec tó̗rveńere ¶ demaga mín-
den ísteni to̗rveno̗k ko̗zzvl · íelo̗sben ímez ·
harom parančholatokat en meg tartam
Tvdny̋a mínt : zeressed te vradat isteno̗det
te telies zivedel : te telíes lelko̗del · te telíes
elmedel · es te mínd te telíes ereídel . ¶ Tovaba
zeressed te fele baratodat mikepen tēnó̗n-
magadat · es gó̗ló̗lied te ellensegedet az az
a bínó̗ket · ezzeket en vgmond meg tartam
Az en lelko̗mbe · es legottan en minden


{267}
egieb iozagokat meg fogek mellek az :
isteni to̗rvenbe tartatnac · ezt akarom
azert hog te es ezt teged ¶ Mert az lelo̗k
nem valhat valami íozagot hog ha az
vr istent telies ziveve nem zeretendi mert
ez isteni zeretettv̗l zarmazik minden nemv̗
malaztnac tekeletes · es telies vota melʼ
isteni zeretet neko̗l soha sinkire semmi ne-
mo̗ íozag nem zal · sem meg nem marad
az leló̗kbe · de ki folʼ mikepen az vy̋z · hog
ha az ó̗ ellensegít az az · a vetko̗ket es az
bínó̗ket nem go̗ló̗lendi ¶ Valaki azert akar-
ía az o̗ lelkebe vallani es birny̋a az istení
malaztot · zíkseg o̗neki az o̗ zívet zo̗rzeni
az isteni zeretetre · es az binnec gó̗lo̗segere
¶ No azert en zereto̗ leiańom akarom hog
te es azt tegíed ammit en tezzek vala
Azzonńonc marianac o̗ zava · Mert en
minden koron effelen fel kelo̗k vala · es
megio̗k vala az templomnac otara ele-
íbe · es ot olʼ nag bvzgosagal aitatossagal


{268}
es olʼ nag akarattal · es kevansagal am̄e-
nere en tehetem es tvdom vala · kero̗m
vala a menden hato ístennec o̗ zenth
malaztíad · hog en meg tarthatnam
az felvl meg mondot harom parančho-
latokat · es mind az to̗rvennec egíeb pa-
rančholatít ¶ es ez kepen alvan az otar
eló̗t · heth keremeso̗ket kero̗k vala az vr
istentvl · imezo̗k kedig azzok ¶ Elso̗ ke-
remes · mert en kero̗m vala az vr istento̗l
az malaztot · melíel en az zeretetnec o̗
parančholatiat be telíesso̗íthetnem · tvd-
ny̋a mint · hog o̗ zent istenseget telies zi
vem̄el zerethetnem ¶ Masszor kero̗m :
vala az malaztot · kinec my̋atta zerethet
nem az en felebaratomat · az o̗ istenseg-
enek akaratia es kellemeto̗ssege zerent
es hog tenne enkemet zeretno̗m mindenec-
et azzokat kíket o̗ kevan es zeret ¶ Hamad-
zor kerom vala · hog en velem go̗lo̗ltet-
ne es el tavoztatna midennecet azzokat
melleket o̗ go̗lo̗lʼ es nem zeret :- íh̄s :-


{269}
¶ Negíedzo̗r kero̗k vala · Alazatossagot · Beke-
seget · kegessego̗t · zeledzsego̗t · es minden egieb
iozadokat · kiknec my̋atta lehetnec ma-
lazttos es kellemetes az o̗ zinenec eló̗tte
¶ Oto̗dzo̗z · kero̗m vala · hog adna meg enne-
kem az ido̗t erno̗m · melʼ ido̗be ziletendo̗ :
vona az bodogsagos ziz · kinec kellene
zilny̋e az menden hato istennec o̗ egiet-
len eg zent fẏat · es kerom vala az o̗ zent
istenseget · hog meg tartana az en zo̗me-
ímet · hog en lathatnam o̗tet · ńelvemet
hog en o̗tet dičherhetnem · kezeimet hog
en o̗neki zolgalhatnec · labaimat hog
en el mehetnec az o̗ zolgalatíara · ter-
deímēt hog en imadhatnam az aldoth
ístennec fy̋at · az bodog ziznec kebelebe ·
¶ Hatodzor kerom vala az malaztoth
hog en enkethetnec az templomnak
feiedelmenec parančholatianac es zo̗r-
zesenec ¶ Hetedzo̗r es vtozor kerom vala
hog az templomōt · es az ko̗zo̗nseges o̗ ·
nepet meg tartana az o̗ zent zolʼgalatiaba :
ezzek valanac az en keremessim :


{270}
Ezzeket halvan · monda az crístosnac zolga-
lo leíańa O en edesseges Azzonńom maría
nem valale te malaztal es íozagokal tel-
íes · Felele Azzonn̄o̗nc maría · Bizonńal :-
higied · hog en olʼ igen ńavalias bínosnek
Afitom vala en magamat · es az vr ístēnec
mínden malaztiara meltatlannac · mike-
pen te · Annac okaiert kerem vala ekepen
az malazttot es egieb iozagokat · es meg to-
vaba monda ¶ En zerete leiańo̗m · azt alito-
de es azt hizo̗de te · hog minden malaztok
mellek en bennem votanac es vadnac · hog
mvnka nekv̗l ńertem̄e en avag votanacke
en bennem ? So̗th bízonńal mondom hog
semmínemv malazttot es íozagokat nem
vetem az vr ístento̗l · nag mvnka neko̗l · zo̗
netlen valo ímadsagnekel · bvzgosagos · ke
vansagnekel · melseges aíatatossagnekel
nag sok ko̗n hvlatasokneko̗l es az en testem-
nec nag go̗trelmeneko̗l · mondvan es go-
ndolvan míndenkoron azzokat mellek
o̗ zent ístensegenec kellemetes amíkepen
en tvdom es tehetem vala · Anńamnak ·


{271}
Mehebe · meg zento̗lesnec malaztia neko̗l
ettel meg valva · ezt es hozia teve azzon-
ńonc maria · mondva · Bizonńal higed en
zereto̗ leiańo̗m · erzebet hog semmi neme
malazt nem zal az lelo̗cbe hanem az ·
zent imadsagnac · es az testnec go̗trelmenec
my̋atta · Minec vtannac kedig az vr isten̄ec
attam vona · Avag aianlottam vona azzo-
kat kiket en tezzek vala · Iolʼ lehet hog lege-
nec kevesec · o̗ el ivve az en lelkembe · hoz
van o̗ vele az felseges aiandokokat kik-
nec my̋atta lattatic az lelo̗k o̗no̗n maga-
ba meg fogatkozny̋a vgannera hog el vez-
ti az meg emlekó̗zetó̗t azaz nem emlekozik
meg rvla hog mit mondot avag tet leǵo̗n
ki az vr isten̄ec kellemetes vona es tahat
akoron lattatic o̗neki ó̗magaba lenny̋e :
n̄avaliasbnac es vtalatosbnac mindenecnel ·
ezeket iria zent Bonaventura atianc az-
zonn̄onc marianac ielo̗ntesebol az o̗ aitatos
D De Az zent Ieronimus · az ó̗ :- sanac
eleteró̗l im̄ekepen ir ·· Azzonńonc
Maria vgmond ime Regvlat valaztota :


{272}
Avag zo̗rzo̗te vala ó̗ maganac · hog regel-
to̗l fogvan · harmad oraíg ímadsagocba
al vala · harmad oratvl fogva · nonaíg :
kílso̗ kezí dolgocba foglalíal vala o̗ma-
gat · Nonatvl fogva esmeg az ímadsag-
sagtul el nem tauozzík vala · mindadig-
lan mig nem az Anǵal o̗neki íelo̗níc vala
kínec kazebo̗l zokot vala etket veny̋e · es nap-
rvl napra az ístení dologba es isteni zeretet
ben haznal vala ¶ Mert ez dičho̗seges zíz
ímezt tezí vala · hog míndenkoron az temp-
lomba · az vígazasokba elso̗ vona · es az ístení
tó̗rvennec to̗rvennec tvdomańaba tanvl :
tab vona · es az egíeb zízeknel alazatossag-
ba alazatosb vona · es tovaba az isteni di-
čheretben · čantalasba · eko̗sb vona · igekozík
vala · ez aldot zíz hog o̗ míndenkoron az ístení
zent zeretetbe tekeletes es díčho̗seges vona
Az zent thiztasagnac tartasaba · nag thizta-
sag tarto vona · es minden iozagocba teke-
letes vona : Mert o̗ ez dičho̗seges ziz vala
Alhatatos · es indvlhatatlan · ó̗tet soha va-
laki meg haragvvan nem latia sem halia
vala ¶ Minden ó̗ · zava · vala malazttal :


{273}
telies · vgannera hog esmertetnec az o̗ ńelve-
be lenny̋e az vr isten ¶ Mindenkoron az zent
imadsagba es az isteni to̗rvennec tanvla-
saba meg marad vala : es vala igen zorgal-
matos az ó̗ leian tarsihoz hog valaki o̗ koz-
zó̗ló̗k čak eg zonac bezednec my̋atta se vet-
ko̗znec · es hog vala melʼ az o̗ zavat mevetes-
re fel ne magaztalna : es hog valamelʼ · o̗·
kó̗zzo̗ló̗k haborvsagokat ragalmassagokat
Avag kevelsegó̗t az o̗ zozia hasonlohoz ne
tenne : zo̗netlen algia vala az vr istent
es hog to̗rtenet zerent meg ne bantatnec
az isteni dičhereto̗cbe ó̗ magat el vonzia
vala emberecnek ńaiassagatvl : valaki
o̗ neki ko̗zo̗n vala · ó̗ az ko̗zo̗netert felel
vala : vr isten fogadia : Annak vtāna :
o̗ tó̗le tamada · zarmazek · ez · hog miko-
ron az aitatos zent emberec kó̗zó̗ntetnec
azt felelic · vr isten fogagia ¶ Az etket kit
az angalnac kezebo̗l vezen vala · aval
meg elegó̗zik vala : meliet kedíglen az :-
templomnac feiedelmeto̗l vezen vala azt
mind az zegienó̗cnek agia vala :- es :-

{274}
Naponkent lattatic vala ó̗ neki Angíal
zorlaní · es míkepen zeretetes hvgaval · avag
anńaval ackepen naíaskodíc vala es bezel-
vala az anǵallal : ezo̗ket íría zent Ieroniꝰ
az o̗ eletero̗l ¶ Thizon neg eztendó̗s koraba
kedíg ez dičho̗seges ziz iosephnec íego̗ste-
tec · es haza mene nazaretba : míkepen
ez let legíon kedíg ǵakorta halotat az
predicacioba azert rividsegnec okaíert
mastan el hagíom : No azert ezo̗k azzok
melíeket ez aldot ziz maria tezzen vala
idvezitencnek ziletesenec eló̗te : ezo̗krvl
elmelko̗diel ¶ · O · Gristos íesusnac es az dičo̗
seges ziz maríanac aítatos zolgalo leíańa
ezo̗kbe edesko̗díel es telies kevansagodal
at te elmedbe helho̗ztessed : es tetemeino̗-
del es be teliessó̗čzíed · mert bízonńaval
ígen fo̗lo̗te aítatossok es haznalatossok
az aítatos embernec · dičhertessec az al
dot íesus ó̗ró̗kó̗l o̗ro̗ke · az o̗ edes anńaval
az zepló̗telen zíz mariaval · es mínd az
menńeí vdvarval : Amen ¶ Imag Aldot
zíz · te es · azert akí · írta · Aue maríat :-


{275}
Oluastatíc eth az Iras az Iteletrel
es az bínesecnec o̗ kennocrvl :-
MInden tē dolgaidba es tetemē-
nidben az veget meg nezied · es
gondoliad mikepen allaz az <zor
os> itele biro elo̗t kinec semmí nínčhen
el en̄eztetven es titkoltatvan · ki aiandec-
ocval meg nem engezteltetíc · sem maga-
mentesso̗ket nem vezzen · de ammí igaz azt
iteli ¶ O zegen ńavalías hit bizo̗s mit felelčz
az vr istennec minden te gonossagidat íol
tvdonac · ki lam nemikoron felo̗d az meg-
haradvth embernec orčhaiat · No tahat mi-
re hog nem lačz nem gondolzs te magadal
az itelet napianac elo̗te · mikoron · masnac
my̋atta sinki meg nem otalmaztathatic
sem meg nem mentethetic · de inkab ki ki ·
mind eleǵ tero̗ lezzen ó̗nó̗n maganac · O
en zeretó̗ atiamfy̋a mastan atte mvnkat
haznalatos · atte . <z> síralmad foganatos . at
te fohazkodasod · az vr istenhoz meg halga-


{276}
Tando · atte bíneídró̗l valo keseró̗segó̗d ·
mastan atte lelkó̗dnec meg tíztoítoía :
Oen edes ístenem melʼ ígen nag tiztvlasa
vagíon az bekeseges embernec · melʼ ember
bekesegel zenvedven az bozzvsagokat ín-
kab bankodic masnac gonossagan hod
nem mínt az o̗ raita tet bozzvsagon
ki az o̗ ellensegy̋ert ó̗ró̗metó̗ssen ímad-
kozík es zívezerent az bíno̗ket meg bo-
čhatía · ki bočhanatot mastvl kerny̋e
nem keszik ¶ O melʼ bodog ember az ki
kinn̄eben ergalmaz hod nem minth
meg haragvn̄ec · ki ó̗nó̗n magan ǵa-
korta eró̗zakot tezzen · es az ó̗ testeth
mindenestó̗l fogva igekó̗zik az leló̗k-
nec alaia haitogatny̋a ¶ Vay̋ bizon
ńaval iob mastan az bino̗ket es az go-
nossagokat el hadny̋a el vagny̋a · hod
nem mínt iwendo̗re meg thiztoitando-
ivlʼ tartany̋a : Bizonńaval minen mag-
vnkat čhaliok meg Az zertelen zeretet-


{277}
nec my̋atta meliet am̄i testo̗nhez tartvnc
¶ Mert mit egeth egiebet az pokolnac o̗
tize hanem čak atte bineidet · Menevel
inkab kedvečz mastan te magadnac
es az testnec akaratiat ko̗veto̗d · anne-
val annac vtannac nehezeben esso̗l
es nagiob keseró̗seges kenra es egketesre
tartod te magadat · Mert ammeliecbe
ember vetkó̗zó̗t · vgian azzocba nehe-
zeben gó̗tretíc ¶ Oth pokolba az iora valo
restó̗k ego̗ o̗zto̗no̗kel fvldaltatnac es
az torkosok monhatatlan nag heseg
el es zomivsagal kenzatatnac · Oth az
az pokolba · a bvia emberec es az testi
gó̗nó̗ró̗segnec kó̗veto̗i · ego̗ avag forro
kenkvvel es zvrokal o̗ntettetnec meg
Az ragalmazok es az iregok · mikepen
az díhes besty̋ac az nag faidalmnac
es keservsegnec my̋atta orditnac · Sem̄i
nemo̗ bin nem lezzen oth ki tvlaidon
az ó̗nó̗n go̗trelmet nem vallana · Oth


{278}
minden zidalmal zegensegel be teliessó̗d-
nec · es az fó̗svenó̗c nag zobragsagra
zorítatnac · Oth az az pokolba eg ora-
íglan valo ken · nehezeb es keservb lez-
zen · hod nem mint eth ez velagon zaz
eztendó̗c az keseró̗seges penitencia
tartasba · Oth soha sem̄i ńvgodalm es
vigaztalas az karhoztacnak nem ad-
atatíc · Jolʼ lehet hog eth ez velagon
embó̗r · meg zó̗nńec · es ó̗ fele baratían-
ac ńaíaskodasaval elíon · de soha oth
nem lezzen az vígaztalas ¶ No azert
Az aítatos zent Bernard mongía · leg
mastan zorgalmatos · atte ídvessegó̗dró̗l
es bankodíal atte bíneídro̗l kíkel az :
Aldot istent meg bantotad · hog ítelet :
nec napian leg batorsagos az bodogokal :
¶ Mert akoron az igazak alnac nag al-
hatatossagal azzoknac ellenó̗k kík ez
velagon ó̗kec haborgattac es ńomorga-
tak · Tehat akoron al az íteletre ki mastan :


{279}
vetó̗te ó̗magat Alazatoson embó̗ró̗knek
iteleti ala : Tehat akoron az az iteletnec
napian · igen nag batorsaga lezzen az
zegennec es az alazatosnac · es minden
felo̗l rezket felʼ az kevel · Tehat · akoron la-
tatic igen bo̗čhnec let leny̋e ez velagon
ki az cristos iesusnac zeretety̋ert tanvlt
mastan hitnac es vtalatosnac len̄y̋e
¶ O en edes vram istenem melʼ ígen kelle-
metes lezzen akoron minden bekeseg-
el zenvedet haborvsag · es az ragalma-
zoknac íregó̗knec minden kegetlenseg
bee dvgia az o̗ zaiokat · Tehat akoron
iteletnet o̗ napian · ó̗ró̗lʼ es vigad min-
den aitatos ember · es keseró̗g minden zerzete
nem tarto · Tehat inkab vigad akoron az
meg go̗tretteto̗t test az penitencia tartasnac
myatta · hodnem mint ha mindenkoron
nag go̗no̗ro̗segel tartatot vona avag
nevelteto̗t vona fel ¶ O akoron melʼ igen
fenlik az hitvan vtalatos kapa es o̗to̗zet


{280}
Meg homálosodic kedeg minden feló̗l az dra-
galatos barson ó̗to̗zet : Tehat akoron inkab
díčhertetíc az hitvan hazačzka hodnem mint
az arańńas palota : Tehat akoron az az itelet
napian ínkab segel meg az alhatatos beke-
seg · hodnem mínt mínden ez velagí hatal-
massag : Tehat akoron naǵoban fel mag-
aztaltatíc az egígo̗ engedelmesseg · hodnem
mínt mínden ez velagí bó̗čhesseg · O akoron
melʼ igen nagion meg mertecletetic en edes
istenem mínden ez fó̗ldí kazdagsagocnac
meg vtalasa es el hagassa at te zereteto̗dert
nagial nagoban hod nem mint minden
orzagocnac ó̗ biradalma ¶ Vay̋ bizonńaval
atiamfy̋a nagial nagioban vigaztal meg
tegedet akoron az thizta es io consciencia
az az lelki esmeret hod nem mint az nag
tvdomannac bó̗čhessege · O akaron inkab
vigaztaltatol meg az aitatos imadsagrvl
hod nem mint az sok zolasrvl Tehat akoron
inkab kellemetó̗só̗k leznec az zent mivel
ko̗detó̗k · hod nem mint az sok zép bezeleso̗k


{281}
¶ O akoron bizonńaval inkab kellemetó̗s zez-
zen az zoros elet es az kemen penitencianac
ó̗ tartasa · hodnem mint minden ez fo̗ldi
gó̗nó̗ró̗seg · ezzeket mongia az aitatos zēt
Bernard : No azert en zerete atiamfy̋a ta-
nvlʼ mastan valami keveset zenvedni az
vr istennec zeretety̋ert · hod ozton ío̗vendo̗
be az nehezebecto̗l meg zabadultathas-
sal : Eth elo̗zo̗r bízonničzíad meg temag-
adac · hod mit ozton annac vtanna zenved-
hes · Teǵedze az kis <o> viodat az thizbe es
lassad meg ha el zenvedheto̗d · hod ha te
mastan elʼ keveset el nem zenvedhečz · ta-
hat mikepen zenvedheto̗d el az o̗ro̗ke valo
gó̗trelmet es kesero̗seges kent ? O azert at
íamfy̋a hod ha mastan elʼ keves gó̗trelm
elʼ igen beketelenne tezzen tegedet · valion
tahat mit tezzen io̗vendo̗be az pokolnak
o̗ keserves tize Azert mongia az zent ag-
oston doctor · hog em mi tizzo̗nnec anne
hasonlatossaga vaǵon az pokolnac o̗ thize-
ho̗z · mikepen · mikepen · vona az falon meg


{282}
irt thiznec Az az igaz olian ammí thízo̗nc
az pokolnac thízeho̗z kepes mint az falon
meg írth thíz · No azert en zerete atíam-
fy̋a íme hoǵ bízonńaual nem lehet te-
neked ket o̗ro̗med · hog et ez velagba es
go̗no̗rko̗diel es kedved zerent ely̋ · es annac 
vtanna az aldot cristos íesussal orzagla-
nal mēńorzagba · hog ha mínd ez nap-
íglan mínden koron · thíztessego̗cben es
mínden nemo̗ go̗no̗ro̗sego̗cben eltel vo-
na · mít haznalna teneked ezzo̗k hogha
ezen helen meg kellene halnod ¶ Bizonńa
val mindenec heo̗sagok · ettel meg valva
zeretny̋e az aldot istent mindenno̗knec
fo̗lo̗te es čak o̗ neki zolgalny̋a · Mert va-
laki az vr istent telies zivevel zereti · sem
az halalt · sem az kent · sem az iteleto̗th
so̗t ki mind ennel nagiob meg az poclot
es nem feli · míre · mert az thekeletes ze-
retetnec batorsagos íarolasa vagíon az
vr ístenho̗z · De kít meg es az bin go̗no̗r-
ko̗tet nem čhoda hog ha az halaIt es :


{283}
Az iteletet feli · de maga igo̗n io ha kit
meglen az vr istennec zeretete az bin-
nec tetemeńeto̗l meg nem vonzzon :
Avag čak az pokolnac o̗ kesero̗ kenńatol
valo felelm vonńon meg · De bizonńa-
val valaki az vr istennec o̗ felelmeth
hatra veti · ez sokaíg az io mivelko̗det
ó̗cbe meg nem maradhat avag nem
alhat · Re ínkab hamarab o̗rdo̗gnek
o̗ čhalardsagos to̗reibe be essik kito̗l
meg otalmazion minket az aldot is-
ten · atia · fy̋v · es zent lelo̗k · o̗ro̗ke Amen .
Oluastatíc az Iras az Lelkí naíasko-
dasrvl · es a haborvsagocnac el zevedese
-: rel :-
A Az vr isten̄ecorzaga ti kó̗zó̗tetó̗c
vagion · mongia az aldot vr isten
No azert tero̗čzíed te magadath
mind te telies zivedel az vr istenho̗z · es hag
iad el vtaliad meg es ńavailʼas garlo :
velagot es bizonńaval lel at te lelko̗d :


{284}
ńvgodalmat · Tanvlʼ minden ez velagi :
kevansagokat meg vtalni · es az lelki io :
mivelkó̗detó̗cre te magadat adny̋a · es :
ketsegnelkíl meg latod istennec orzagat
te reiad zalany̋a · Az vr istennec kedig or-
zaga pekeseg es o̗ro̗m zent lelo̗kbe · ky̋ :
nem adatatic az kego̗tleno̗cnec · elio̗ az
aldot crístos íesus atíamfy̋a te hozíad
meg mvtatvan teneked az o̗ meg vig :
aztalasat hog ha meltan valo lakodal-
mat zó̗rzendes o̗neki beló̗l at te lelko̗dbe
¶ Mert az vr istennec miden o̗ dičho̗sege ·
es ekessege belo̗lʼ vagíon az lelo̗kbe · es ·
oth vagion · es az o̗ ńvgodalma · Vay̋ melʼ
igen ǵakorlatos meg latogatassa vagion
az vr istennec az lelki aitatos emberhez
edes ńaiaskodasa kedves meg vigazta
lasa es čhodalatos edesko̗desse · No azert
hío̗ lelo̗k zo̗ro̗zíed es íegesnec atte zívedet
hog melʼtoltassec te hozíad íony̋e es te :
benned lakozny̋a ¶ Mert vg mond az edes


{285}
Iesus · valaki engemet zeret az en bezede-
met meg tartía · ezt az en meńńei atiam
es zereti · es o̗ iozia io̗o̗nč tvdny̋a mint
mind az telies zent haromsag atia fy̋v
es zent lelo̗k · es lakodalmat tezzenc
o̗ nala ¶ Ag azert helt az cristosnac es
egiebecnec mindenecnec tagagiad meg
az be menest · Mert mikoron tenalad
leiend az cristos iesus · bizonńaval ígen
kazdag vag es o̗ eleg te neked · mert o̗ :
lezzen te meg latogatod · es hy̋v́ zo zolod
mindenecbe vg annera hog ne legio̗n
teneked zikseg emberecbe biznod · mert
emberec hamar valtoznac es hertelen
meg fogatkoznac · de az aldot iesus o̗ro̗ke
meg marad · es alʼ mind vegiglen ero̗s
sen · Nem kel azert embernec igen nag bi-
zodalmat avag remenseget vetny̋e ez ha
lando ńavalias garlo emberbe · bator
meg haznalatos es zeretetes legen es ·


{286}
Sem kel ebó̗les igen nag zomorvsagot ven̄y̋e
hog ha nemikoron elleno̗d mondatatíc es
tetetíc · Mert amelʼ emberec ma teneked ío
baratíd · honnap ellensegíd lehetnec · es
vizzont ennec ellene ǵakortat míkepen
az egek valtoznac ¶ No azert vessed mín-
den te remensegedet es telies bizodalma-
dat az aldot vr istenbe · es legio̗n o̗ at te
felelmed es te zeretó̗d · o̗ mindennemo̗ te
haborvsagodert te ero̗ted · es iol meg zo̗rzi
mikepen iobnac latatandic lenny̋e · O
zerete atiamfy̋a bizonn̄aval ninčhen eth
meg maradando varasod ez velagon
de valaholot vag · zankíveto̗t es ívveven
vag · sem lehet teneked valamíkoron bízon
n̄vgodalmad · hanem ha az aldot crístos
iesushoz leíendes zíved zerent egezo̗lven
Mít nezed ez elmvlando garlo velagot :
mikoron ez ne legío̗n atte n̄vgodalmad-
nac hele · Az meńńecnec orzagaba kel :


{287}
lenny̋e at te lakodalmadnac · es mikepen
el mvlando velagba emberectó̗l minde-
nec meg nezendo̗c avag latandoc · de
maga mindenec el mvlandoc · es egietem-
be o̗ veló̗k ¶ O azert atiamfy̋a lassad hog az o̗
kevansagahoz ne ragazkodial · hog o̗ to̗
Ie meg ne fogatassal es ó̗vele egiemtēbe
el ne vez · De az aldot istennel legio̗n mi
ndenkoron at te gondolatod · es at te ko̗-
ńo̗rgessed es esso̗do̗zeso̗d · zo̗netlenno̗I ig
enǵetessec az edes iesus cristoshoz · Hog
ha nem tvčz te nag bó̗čhen avag melen
az meńńeiecrel elmelʼkedned · tehat im-
ezt tegied hog ńvgogial az aldot cristos :
iesusnac keserves ken zenvedesebe · es
az ó̗ dragalatos zent sebeiben o̗ro̗metes-
sen lakozial · Mert hog ha te az cristos :
iesusnac o̗ dragalatos zent zebeiho̗z
aitatosson te magadat teritendet min-
den nemó̗ te haborvsagidba nag edesseget


{288}
es meg vigaztalast ero̗z sem igen sokat
gondolz emberecnec meg vtalasaval · es
az ragalmazocnac es iregó̗knec o̗ be-
zedeken kinńen el zenveded : Nezed es
tekinčhed meg az aldot cristost iesust
Lan o̗ es ez velagon emberectel meg
vtaltatec · es az o̗ vtoso nag ziksegebe :
az az halalanac ideien o̗ esmeró̗itó̗l es
baratitvl el hagiatatec · Azert mongia
az aitatos zent Bernard · Az aldot crís-
tos iesusnac valanac ellensegi ellene-
zoloi · es meg ragalmazoi ez velagon
es te akarode hog mindenec baratíd es
íoteveíd legíenec · Honnan koronaztatíc
meg atte bekeseged · hog ha semmíneme
ellened valo nem terteníc ? es ha čak eg
kis haborvsagot es nem akarz zenvedny̋e :
Lam az edes iesus akara zenvedni es
meg vtaltatny̋a emberectel · es te ńa-
valʼas veró̗g es ivvendo̗re fergecnek


{289}
etke merezkedele valamiró̗l panazt :
tenned ? hog ha semmineme haborvsag-
ot nem akarz zenvedned · mikepen lez te-
hat az cristos iesusnac baratia ? ¶ No az-
ert zerete atiam fy̋a zenveg te az cristos
sal egietembe · es az o̗ zeretety̋ert zenveg
haborvsagot · hog ha ó̗vele egietembe
akarz orzaglany̋a · De vay̋ ha čak egzer
be mentel vona tekeletessegel az aldot
Iesusnac o̗ belso̗iebe es az o̗ fel geriedo̗t
nag bvzgosagos zeretetibe valami keve-
set erzedel vona · tehat bizonńaval nem
igen sokat gondolnat atte tvlalʼdon ke-
lemetessegedel · avag hog emberectel meg
vtaltatol · De inkab atte raitad tet boz-
zvsagon vigadnal · mert az Adot iesusnac
o̗ bizon zeretete tezzi · hog ember o̗no̗n
magat bizonńal meg vtalia ¶ Mert az
edes iesusnac bizon zereteie : es az tekele-
tes lelki embert · es ki mindēneme zerte-
len zereteto̗l leiend el zakaztatvan ez 


{290}
zabadot teritheti ó̗ magat az aldot is-
tenhez es o̗ benne edeskedhetíc vg an-
nera · hog lelecbe fel emelko̗dhetíc ó̗nó̗n
maganac fó̗ló̗te : melʼ lelki embernec
izesec mindenec mikepen vadnac · nem
mikepen mondatatnac avag alitatnac
ez velagi emberectó̗l · O melʼ igen Bwčz ·
ember ez · es inkab az vr ístentel taníta-
tot meg hod nem mínt emberecto̗l · ky̋
belo̗l az lelky̋ecbe tvd íarny̋a · es keveset
gondolny̋a ez velagí el mvlando hitvan-
sagokal · no bízonnaval nem keres ez fele
ember helo̗ket avag ído̗ket nem var az aítatos ·
ímadsagocnac avag dolgocnac tevesere
¶ Mert az lelkí embert ígen hamar egbe :
go̗ítí o̗magat · az az o̗ erzekensegít míre .:
mert soha o̗magat míndenestel fogvan
ez velagí hitvan kevansagocra ky̋ nem
ó̗nti · No nem bantia meg sem meg nem
haboritia o̗tet ez elʼ lelki embert az ko̗sseg
nec o̗ mvnkaia · ki ideiglen zíkseges · es


{291}
valami o̗ neki parančholtatic az o̗ feied-
elmetel minden nag alazatossagal meg tez-
zen · Es valamelʼ ember iol meg leiend zerez-
tetven az o̗ lelkebe · no nem igen sokat gon-
dol az feslet emberecnec o̗ zertelen iaraso-
kal · Mert ember · annera bantatic meg :
menere o̗ neki az alat akit kevan · inkab
zeretetic Azert mongia az zent Bernard
Azert vgmond atiamfy̋a teneked sokac vta-
latossok es gakorta tegedet meg haborit-
nac mert meglen nem vag temagad-
nac tekeletessegel meg hot es meg minden
ez fedi kevansagokat teliessegel meg nem
vtaltal ¶ Mert bizonńaval semmi az zer-
zetes embernec o̗ zivet olʼ igen meg nem
fo̗rto̗zteti · mikepen ez teremtet alatocba valo zer-
telen zeretet · De ha te meg vtalandod
ez fo̗di emberecnec o̗ fo̗lo̗te valo vigazta-
lasokat · tehat ketsegnelko̗l az vr istēnec
vigaztalasat vessed · es az meńńei bodog-
sagrol zabadon elmelkedhetel · kit adion
nekenc · az · aldot iesus · o̗ro̗ko̗l · oro̗ke · Amen


{292}
Zol eth az Iras hog halalatosson kel :·
embernec venny̋e az vr ístēnec adomańat
A Az aldot vr isten zol az aitatos
lelo̗cho̗z mondvan · mit kerez
ńvgodalmat ez velagon mikor-
on leg ziletetven mvnkara · No azert · ze-
rezied temagadat inkab az haborvsag
ocnac zevedesere hod nem mint az vig
asagocra es az penitencia tartasnac
víselesere hod nem mint ez fedi gó̗nó̗ro̗-
segeknec kevansagara · Mert kí vona
az kí o̗ro̗metesen nem venne emberec
nec o̗ ńaiassagat es az lelki vigazta-
last hog ha minden koron meg ńerhet
ne · mert az lelki vigaztalasok fo̗Io̗l mvl-
nac mínden ez fo̗di kevansagokat es az
testnec o̗ go̗no̗ro̗seget Mert minden ez <fe->
velagi go̗no̗resegek avag ektelenec a-
vag hitsagossoc · Az lelki kedeg go̗no̗ro̗-
segek · čʼak o̗ maga kevanatos thizto̗sseg-
es · es iozagocbo̗l zarmaztatot · Es az vr-


{293}
istentel o̗ntetic čak az thizta ziben · de ez
fele isteni vigaztalasokal · senki mindenkor-
on az o̗ kedve zerent nem elhet · mert az
o̗rdo̗gi kesertet sokaig emberto̗l meg nem
zo̗nic · O melʼ igen ellenko̗dic az aldot isten
ec o̗ meg latogatasanac az elmenec ha-
mis zabatsaga az az testova valo bvdoz
tatasa · es embernec o̗no̗n magaba va-
lo nag bvdoztatas · avag bizodalm · Az
vr isten iol tezzi hog embernec adia az
malaztnac vigaztalasat de ember go-
nozzvl mivelkodic vele meg fo̗rto̗tetven
o̗tet az halalos binnec my̋atta · es az vr
istennec halat nem ad erte · Azert hog
az malaztnac aiandoki mineken nem
adatatnac mert igen halalatlanok vag
ionc az felseges teremte istennec es nem
tvlaidonitiok mindenestel fogva az vr is
tennec de olʼ mint az mi erdemenčnek
¶ Mert higied atiamfy̋a hog mindenkoron
Adattatic az vr istennec malaztia az


{294}
meltan halat adona · es el vetetic az ke-
veltel ki zokot adattani az alazatosnak ·
Nem akaroc az aitatos zent Bernard mog-
ia en olʼ vigaztalast ki el vegie en to̗lem
az en bineimrel valo zo̗po̗gest es sirast :
sem kevannoc olʼ istenbe valo elmelʼko̗d-
est ki vigio̗n engemet kevelsegre avag
elmemnec fel fvalkodasara Mert nem
minden · magas · zent · nem mínden ke-
vansag thízta · nem mínden edes ío · sem
minden · zeretet kedves az vr ístennek ·
¶ O en edes ístenem melʼ igen kevanom en
at te olʼ malaztodat · kínec my̋atta en :
alazatosb es felelmesb lehessec · es eńo̗n
magamnat meg tagadasara es el hag-
iasara kezzeb · Mert az malaztnac aian-
dokaval meg tanitatot · ember · es meg en-
nec vizzont ellene · az malaztnac el vona-
saval avag elvetelenec kesero̗segevel meg
tanitatot ember · no bizońńaval nem me-
rezko̗díc valamit az o̗ tvlaidon erdo̗me-
-nec


{295}
tvladonitany̋a akar melʼ sok ioval zeret-
te legio̗n o̗tet az vr isten · de inkab valia
o̗magat meltatlan̄ac ńavaliasnac es :·
garIonac lenny̋e · No azert mindeneket
az vr istennec tvladoničz · az az ag hala-
kat naponken az vr istentel vet malazro̗l
es melto lez az nagiobacnac vevesere :
¶ Vessed te magadat minden koron az ala-
valo dolgocra es adatatic teneked az :
felseges dičho̗seg · Mert az vr istennec
o̗ felseges zenti es o̗ magocnal az az o̗ gon-
dolatiocba votanac kizdedec · es menevel
dičho̗segesbec anneval o̗ magocba alazatos-
bac · zent zeretetel teliessec es ammeńńei
dičhosegel nem hiv dičho̗segnec kevanoy̋
de az vr istenben meg ero̗sitettenec sem̄i
kepen kevelo̗c avag fel fvalkotac nem leh-
etnec es kik mindeneket az vr istennec tv-
ladonitnac valami iot valnac · nem keres-
ven egmastvl dičho̗seget eg<mastvl nem
keresven> · de čak az dičho̗seget ki az vr isten-
tel vagion kevanvan vallany̋a es az vr :


{296}
Istent o̗ magaba es mínd o̗ zentíbe · akar-
van dičherny̋e · es minden koron vgian ez
zenre ígiekesnec · Azert mongia az aitatos
zent Bernard · Atiamfy̋a leg halalatos az
vr istennec o̗ kizded aiandekarol es leez
melto az naǵiobacnac es vetelere · mert
ha az adonac az az a felseges istennec
o̗ meltosaga meg gondoltatic semineme :
aiandec kizdednec nem latatic lenny̋e
meg ha ken haborvsagot avag korsagot
erezzen mireianc is meg es kedvesnec :
kel lenny̋e mert minden koron ammi :
idvessegencert bočhatia mí reíanc ¶ No
azert valaki az vr ístennec malaztíat
kevania meg tartany̋a · legío̗n tehat ha-
lalatos az vr istennec vet malaztíarol
bekeseges míkoron el vontatandic o̗ tele
imadkoziec hog esmeg meg ńerhesse · es
tovaba legio̗n okos es alazatos hog es :
meg o̗tole el ne vetessec : Amen Aldot :·
isten díčhertessec : Imag eretem atíamfy̋a :


{297}
Oluastatíc eth eg pelda · hog soha :·
azzonnvnc María el nem hadía az o̗ zolgaloít :·
Akar melʼ ígen nag Bínesec legienec :·
VAla eg keralsag es ennek o̗ fele-
sege vala igen iambor · kit az ke-
ral fo̗lo̗te igen zeret vala · ez keralne az-
on azzon elo̗ eztendebe fogada az ker-
altvl es zile eg igen zep germeket · ez
germeket kedig az o̗ anńa fo̗lo̗te igen
zereti vala · vg annera hog minden eiel
vele halatia vala eg agba · mikoron
kedig harom eztendo̗s vona ez ger-
mec · az o̗ atia az keral meg hala
kinec halarvl len nag keservseg es
siras mind az ko̗zo̗nseges neptvl · az
keralne azzon kedig nag sok napon si-
rata az o̗ vranac az keralnac o̗ hala-
lat · mikoron kedig imar el temete vo-
na · az keralne azzon · mene egik va-
raba es ot kezde lakozni veven o̗ vele az o̗-
egetlen eg fy̋at · olʼ igen fo̗lo̗te zereti :


{298}
vala kedig ez germeket az o̗ anńa hog
soha az o̗ ielen vota nekel nem akar ·
vala lenny̋e de · minden koron o̗ nala
taria vala · es zó̗netlen eg agba halnac
vala minden · eiel : hog kedig ez germ-
ec tizen ńočz ezdendo̗re ivtot vona · meg
es az o̗ anńa o̗ vele halatia vala · Lat-
van kedig az o̗rdo̗g ki minden ionac
el to̗ro̗íe az germec es az o̗ anńa ko̗-
zot el nag zeretetet · o̗ket az fertelme-
tes testí bínre íngo̗rle · vg annera hog
az fy̋v az o̗ anńat meg esmerne · azaz
vetko̗zek vele : Az keralne azzon ked-
íg legottan o̗ tvle fogada · míkoron ke-
dig tero̗be esso̗t vona · Iatvan ezt az o̗
fy̋a es az nag keservsegnec okaiert mīd
az o̗ orzagat el hagía es mezze fo̗dre
mene · mas orzagba penitencianak
tartasara :· Az keraIne azzon kedíg :·
míkoron ím̄ar az ziIesnec ideíe el io̗t
vona · zíle ígen zepsege fy̋at · Iatvan :·


{299}
kedig ez zepseges germeket legottan
o̗tet meg foita es az o̗ torkat megmete :
es az kizded germecnec o̗ torkanac ve-
rebo̗l <ez> essec az keralne azzonnac :
bal kezenec tenerere neg čo̗p · es len
leg ottan neg kerecseg belo̗le mikepen :
vona · neg nag · O O O O : ezen kezbe az
o̗ agias hazaba el temete az ag alat ·
Az keralne azzon latvan az o̗ tene-
ren valo neg nag keregseget · sem̄i-
nemo̗ mestersegel az o̗ kezero̗l el nem
vezthete · es ennec okaiert ol igen ze-
genli vala hog mindenkoron az o̗ bal
kezebe keztet vizel vala hog az o̗ tene-
ren valo kerecsegec meg ne lattatna
nac ¶ Ez keralne azzon kegig az ziz ma-
riahoz vala igen aitatos · de maga ezt
olʼigen zegenli vala · hog tvlalʼdon fy̋a
tvl fogadot vona es az o̗ tvlaidon fy̋at
meg o̗lte vna hog soha meg nem meri
vala gonny̋a ez eg binec · de maga az :


{300}
egíeb bínervl minden tizen o̗to̗d napon nag
alazatossagal gonast tezzen vala · Ez keral-
ne azzon nag bevseges alamisnat tezzen
vala azzonńonč marianac zeretety̋ert
napon kent · es mindenectvl vala igen ze-
retetes es dičheretes · To̗rtenec eg eiel hog
míkoron az o̗ confessora · afrater az o̗ cela-
iaba az agnac elo̗te terdhaitassal mon-
dana meg az coronat · Neki ielo̗nec azzo-
ńonc maria · es monda az fraternac · O
vgmond en zeretem · vagion ennekem be-
zedem te veled es teneked titkod mondanom
ezt halvan az confossor · nagion meg o̗ro̗le
es monda · O en edes azzonńom maria :
mongiad meg at te zolgadnac mellec te-
neked kelemetessec · monda azzonńonk
maria en zerete zolgam · ez orzagnac o̗ ·
keralne azzonńa te hoziad gonic · de ma-
ga eg bint tet kit teneked meg nem mer-
rezko̗dic gonny̋a az zemermossegnec o̗ 
nag votaiert · Az honnapi napon kedig
el io̗ te hozíad gonasnac okaiert · azert


{301}
mongiad o̗ neki en felo̗lem hog az o̗ nag
alamizna teteli es o̗ imadsagi az en fy̋a-
mnac zinenec eleiben be ielo̗ntetenec es
kelmetesec o̗ neki · parančholoc azert o̗ :
neki hog az binro̗l kit o̗ titkon tet es az
o̗ zivenec kamaraiaban el eńezted meg
gonńec · hog o̗ fy̋atvl fogadot · es az o̗ tvlai-
don fy̋at meg olʼte · es ezedeztem o̗ ero̗te
es meg bočhatatot o̗ neki az bin hog ha
čak o̗ meg akarandia gonny̋a · hog ha
kedig atte mondasidnac nem akarand
eńgedny̋e · de ellene mondany̋a Tehat :
keried o̗ted · hog az kezto̗d az o̗ bal keze-
bol vesse le · es az o̗ bal teneren attet :
bint es meg nem gonttat meg latod
ha kedig le nem akarandia vetny̋e az
keztet tehat meg ero̗vel es ki vonńad
az o̗ kezebel ne gondoly̋ azzal hog keral-
ne azzon es hog azzonallat legion · ez-
zeked meg mondvan azzonńonc ma-
ria · el eńńessec · hota kelel kedeg regvel :


{302}
az keralne azzon el ívve es nag alazatos-
sagval gonic vala mínden bineiro̗l az fe-
lo̗l meg mondot eg bintel meg valva · es
mikoron mindeneked meg gont vona
az o̗ confessoranac · az egtel meg valva
monda az o̗ confessora o̗ nekí : En ío az-
zonńom · es en zerete leiańom : nag sok
emberec sokat zolnac te hoziad · hog :
mindenkoron az keztel vizelo̗d atte bal
kezedbe : Azert kerlec hog ennekem bíz-
van meg mvtassad ne talantan valami-
vrvossagot lelo̗nc hozia · avag ne talantam
valamit oliat lathatoc raita hog ki az
vr istennec nem kelemetes sem az o̗ :
Anńanac · monda az keralne azzon meg
y̋edven · en io confessor atiam az en kezem-
nem egez · es azert en teneked meg nem
mvtatom · ezt halvan az o̗ confessora
meg ragada legottan az o̗ kariat · es
ero̗vel es ki vona az keztvt az o̗ bal
kezebel : es monda neki : en io azzonńom : 


{303}
es en zerete leiańom ne akari felnẏe es
gonos peldat ezbe ne veg mẏert hog en
ki barat vagiok ero̗vel kí vonom · mert en-
nekem az ziz maría parančhola ki teg-
edet igen zeret : mikoron kedig latta vo-
na az o̗ mezitelen teneret · lata raita :
neg nag veres kerecseget :· O O O O · es az elso̗ ker-
ecsegnec korńvle vala neǵ · c · c · c · c · az mas
kerecsegnec korńvle vala neg · d · d · d · d · az
harmad kerecsegbe vala neg · m · m · m · m
es az negied kerecsegbe vala neg · r · r · r · r ·
az elso̗ bo̗tvnec az <c> neg cenec ertelme va-
la imez meg irattatvan :¶ to̗rtenet zerent
essel · az test meg vakítvan · az mas bo̗tv-
nec az · d · ertelme vala · ez ¶ o̗rdo̗gnec ad-
ad · az vr ístentvl adot aiandokot · az har-
mad bo̗tvnec tvdnẏa mint az nag veres
kerecsegbe ki neg · m vala ez vala az er-
telme im nilʼvan meg mvtatia az meg fer-
teztetet kez ¶ Az negíedíc bo̗tvnec az neg :·


{304}
r · ki vala az kerecsegnec ko̗rńvle · ez vala :
meg irattatvan ¶ el vez ez | veres kerecseg
az menńei keralne azzonnac keremeseiert
Mikoron az keralne azzon ezt lata vo-
na nagion meg y̋ede ńavalias · es le essec
az o̗ confessoranac laba eleíebe · es nag
Alazatossagal es nag sírassal goníc va-
la az felo̗l meg mondot tet bínero̗l · es
leg ottan hog az o̗ confessora meg od-
ozta vona az voros kerecsego̗k az o̗ :·
tenerervl el vessenec · es eg keves nap
vtan el ńvgovec vrba · es leg ottan vít-
tetetec az meńeí bodogsag holot mas-
tan o̗ro̗ke vígad az aldot ístenben :·
kínec halalat az nag ko̗z nep fo̗lo̗tte ·
ígen sírata ? myert hog vala mindenec-
zeretetes es díčheretes : vr ístennec zent
fẏa díčhertessec · Ime azert kí nag ío az
ki azzonńvnc marianac zolgal mert
soha el nem hagia akar melʼígen nag
fortelmes bínes legio̗n : O azert edes maīa :


{305}
Fezitet iesushoz · es az zent Tamas Ap-
astallal ne čak nezied az o̗ zent keze-
iben az kemen vas zegecnec heleit es
ne čak bočhassad be az te kezedet az
o̗ odalaba · de mindenestvl fogvan :
O meń be az o̗ odalanac kapvian az
aldot iesusnac mind o̗ ziveiglen · es
ot az meg fezzvltnec bvzgosagos ze-
retetível az cristoshoz egiezvlven as
ístení zeretetnec zegeivel atal veret
tetven · es o̗ raitavalo ko̗no̗rvletesseg
el meg sebesvltetven · sem̄ít egiebet
ne keres · sem̄it egiebet ne kevań · es
sem̄íbe egíebe ne akarí meg vigaztal-
tatny̋a · hanem hog te es az crístos
iesussal az kereztfan meg halhas
es az zent pal apastalva fel kaías ·
mondvan · čʼristossal fezitetet · az kerezt
fahoz · elo̗c · ímar nem en · de elʼ en ben̄em


{306}
A crístos kel kedíg <d> teneked imez :·
modon avag ezerlel · as cristos iesus-
nac o̗ keservseges ken zenvedeset az
te zívedbe hordoznod · hog meg gon-
dolíad melʼ ígen zídalmas · keservseges
ko̗zo̗nseges · es hozíaígvalo vot az :
edes íesusnac o̗ ken zenvedese ¶ Elo̗zo̗r
gondolíad meg crístosnac aítatos
zolgalo leíanac · hog melʼ ígen zídal :
mas vot az aldot cristos íesusnac atte ·
zerete íego̗so̗dnec o̗ halala · mert meg
fezítetec o̗ míkepen wrv es tolvaí · mert
sinkí az oto̗rveńben effele halallal :
nem karzoztatic vala hanem čak az
gonozteve emberec vrwč es toluaíok
de meges ved ezzedbe az aldot crístosnac
nagíob zídalmas halalat · mert o̗ meg
fezítetec ectelen · es rvtsagos helíen tvd-
ny̋a mínt az kopazto hegíen holot az


{307}
halalra karhoztattacnac nag sok hog ·
tagai fekvznec vala · mert ez kopazto heg
adatatot vala čak az halalra karhoz-
tattacnac · es ot vagíac vala az gonoz-
tevecnec o̗ ńakokat es ot akaztattacnac
vala fel az vrvoč es toluaioc · Idvezítēc
iesus azert ot az toluaioc ko̗zo̗t fezitetec
fel · es ko̗zepo̗t olʼ mínt o̗ vona az tolva-
íocnac feíedelme · Azert monda ísaias
profeta · az gonoztevecnec ko̗zibe zam-
laltatec ¶ No meges crístosnac aítatos
zolgalo leiańa tekinčhed meg az te
zereto̗ iegeso̗dnec zídalmas halalat :
mert az meń es az eg ko̗zo̗d fezitetec
meg olʼ mint nem vona melto elny̋e es
fo̗do̗n sem meg halni · O melʼtosagos :
harag es atkozot iregseg · ez velagnac te-
ro̗mto̗íenec es vranac · mindenestvl fog-
va ez velag o̗ magat meg tagada · es :


{308}
es semmi vtalatosbnac nem alítatec ·
ez velagnac vranal ¶ O azert melʼ ígen
zidalmas vala az aldot íesusnac o̗ :
zent halala : mert az atkozot zídoc ímē
kepen karomlʼat vala o̗tet mondvan
Ivvel mívelvnc čhalard az íteletre
mert ímar kezzvncbe vag · es azert ma
at te ó̗rdó̗gsegid el vegeztetnec · es at te
tudomańńod ma meg lačzik · es az o̗
zentseges kezeít hatra ko̗to̗zven vízy̋k
vala pilatoshoz · es az aldot íesus míke-
pen az zeled artatlan baran o̗ vtan̄oc
megen vala ¶ Mikoron azert ezo̗ket az-
zvn̄vnc maria meg lata vona ez zent
íanus · hog elʼ igen el go̗tro̗ttec vona
monda zent Ianus · ezze az en edes ·
fy̋am zent íanus nem zolhat vala
az nag keservsegtvl · monda azzvnuc
maria · Nem ez mert az en edes fy̋am


{309}
minden emberecnec fy̋aínal zepseges · de
latode hog ez poklos · monda zent ianus
O en edes azzvńvm maría · Lam imar te
es nem esmero̗d meg atte edes fy̋adat ·
nem latode hog míkepen go̗tro̗ttec nē
čhoda azert hog meg nem esmerheto̗d
ezt halvan azzvńonc maria · kezeit
egbe kvčolvan kezde nag sírassal mō-
danẏa ¶ Iay̋ ennekem · keserves ańńanac
mert ma el ezzek az en feíemnec koro-
naía az en zo̗mo̗mnec velaga es az
en segetsegemnec ístapía · ezo̗ket meg
monda orčhvl az fo̗dre le essec · de zēt
íanus fel emelven monda nekí · Iuvel
en zereto̗ azzvńom es lassad meg atte
edes fy̋adat · hog kedig meg latta vona
gondolhatod aítatos lelec minemv
nag keservsegec vot · mert idvezitenc
hog ezzeket latía vala · neki es az ó̗


{310}
kenńa es keservsege ketto̗ztetíc vala íe-
lusvl kedíg azzvńo̗nc marían · mert tvd-
ía vala hog mínt az o̗ lelkenec o̗ teste-
bo̗l ki veteleíglen kesero̗gne · gondolíad
es lassad meg mínd ezzo̗ket : mert fo̗lo̗-
te ígen ko̗no̗rvletessegre ínto̗c ¶ Vítetec
azert pílatoshoz · es azzvńvnc maría
tavolʼ ko̗vetven az zent azzońokkal :
mert ko̗zel o̗ hozza nem mehetnec
vala · vadoltatíc azert az zídoctvl nag
sokacbol · es pílatos kílde o̗tet erodes-
ho̗z · herodes kedíg kevanvan az o̗ čo-
da tetelíbo̗l valamit latny̋a ígen meg
o̗rvle · de sem čhoda tetelet sem bezze-
det nem erdo̗mlec hallany̋a · Annac oka-
iert alítvan o̗tet bolondnac lennẏe :
meg čhvfola · az o̗ feíenec lay̋at kerezt-
tvl níretven · es feíert rvhaba o̗to̗ztetven
meg kílde pílatosnac · es lassad meg :·


{311}
ímar eth · hog nem čak gonostevo̗nec de
meg bolondnac ís alítatíc · Tekínčhet az
ert o̗tet míkepen edestova hordoztatíc
menven o̗ vtannoc · zemermozso̗n · o̗ ·
zo̗meít az fo̗ldre le botatvan · es mínde-
necnec karomlasokat halvan · es ezen-
ko̗zben ńakon es orčhvl verven es ·
sarva hagígalvan · de az aldot íesus mí
ndeneket nag bekesegel el zenvedven
Nezíed tovaba azzvńvnc maríat ís es ·
az tanítvańokat míkepen o̗tet tavol
nag mondhatatlan keservsegel ko̗ve-
tíc ¶ Míkoron kedig pílatos eleíben
vítec vona o̗tet az aldot iesust · tehat
ez diho̗s besty̋ac nag batorsagal az
o̗ hamís vadolasokat el kezdec · de :
pílatos halalnac okat o̗ benne nem
lelven · igeko̗zik vala o̗tet el zabadí-
tany̋a monda azert az zidocnac · Im ·


{312}
Meg fedem azert ó̗tet es el bočhatom
O pilatus te atte teró̗mto̗det es vradat
fedó̗de meg ? nem tudod ńaualʼas mít mí-
velčz · mert sem az halalt sem az oztoro
zast nem erdó̗mlí · de ígen íol ten̄ed hog
ha ínkab az ó̗tet vadolokat es temaga-
dat fedened meg ¶ Parančhola azert :
hog ígen eró̗ssen meg ostoroztatnek
ezzen kó̗zbe vevec ídvo̗zítenc íesust : es
az o̗ rvhaítvl meg foztac · es kó̗tó̗zec eg
kv ozlophoz · es kíló̗n kíló̗n kepen ozto-
rozíac vala · al mezítelen mínd az nag
sokasag elo̗t · zemermo̗s es tíztó̗letes
ífy̋v az aldot íesus · mínden emberec :
nec fy̋aínal zep es eko̗sseges abrazv :
vezzí az artatlan genkeseges tíztasag-
os es zepseges test · az kemeń ostorok :
nac es vezzó̗cnec keservseges faídalm-
at mínden emberí termezetnec es test-
nec fíraga az aldot íesusnac o̗ zenth :


{313}
teste be teliesó̗dic sebekel es zakadasok
al : folʼ az o̗ zent testenec mínden rezervl
az nemes díčhó̗seges keralí ver · keservseg
keservsegre · seb sebre · es az o̗ testenec el
zagatasa · zagatasra addatatic · es mid
addeclan parančholtatic ostoroztatní
míglen az hoheró̗c mínd el faradnan-
ac bele ¶ No aítatos lelec ha crístosnac
zolgalo leíańa vag tehat mínd ez fe-
lvl meg mondotakat zeretetesen nag
kesedelmel az te elmedel meg gondolíad
es ha te ezo̗cbe az aldot íesuson nem
ko̗no̗rvlčz tvdíad hog at te zíved kemeńb
az kvnel es índvlhatatlamb az fo̗dnel
¶ Mert akoron be telíesó̗dec ammít az
ísaías profeta monda : latoc vgmond
ó̗tet es nem vala zín v̗́raíta · es alitoc
ó̗tet poclosnac es ístentvl meg alazta-
totnac · O en edes vram iesus · ki vot az
olʼigen bator ki tegedet meg foztot · es :


{314}
kí vot az olʼ vac merez kí tegedet meg
kó̗tó̗zó̗t es kí vot az olʼatkozot ember
kí tegedet en edes vram íesus keserv-
segesen meg oztorozot · de te ígassag-
nac napía at te fenessegedet el vontat-
vala · es azert lenec setetsegec es az ·
setetsegecnec hatalmí · mert míndenec
tenaladnal hatalmasbac valanac :
o en edes ístenem · bízon azte nag zere-
tetó̗d es ammí alnocsagvnc ten tege-
det elʼ ígen ero̗telen̄e · Atkozot leǵen ·
ez elʼ nag alnocsag es vetec ky̋ert teen ·
edes vram Iesus elʼ naǵon kenzatatol
¶ El odozvan annac vtan̄a az kvlabtvl
hog meg ostoroztatvona es vísík vala
pílatosnac eleíbe vadolvan vtet es mo-
ndvan · ez keralʼia tetet o̗magat · ó̗tó̗z ·
tessó̗c fel azert o̗tet · es keralí zokas zerēt
coronazíoc meg vtet · es hozanac eg · o ·
zatadozot vó̗ró̗s palastot es ó̗ reíaía ·


{315}
Adac · es tvískel meg coronazac o̗tet
¶ O aítatos lelec gondolhatot mínemv
nag keservsegbe vala akoron az o̗ zíve
es ielo̗sben mínemv nag faídalmat
zenvedvala az o̗ zentseges feíeben mí-
íert hog az tvísket atal fagatac vala
mínd az o̗ aǵa veleíglen es gakorta az
nadal veríc vala · O tí akozot sídoc melʼ
ígen rettenetes lezzen meg tínecto̗c
az díčo̗seges keralí fv̗ kít tí mast ver-
tó̗c · ezenkezbe čvfolʼíac vala o̗tet olʼ
mínt orzaglaní akarot · de nem te-
heto̗t ¶ O en edes vram íesus o keges
ídvo̗zíto̗ · mert nem eǵzo̗r de nag sok-
zor te meg galaztatal · menevel ke-
dec kí to̗b helo̗n galaztatíc meg · anne-
val ínkab lezzen ez velagon zidalmasb
de íme te en edes istenem az kerbe meg
kó̗tó̗ztetel Annasnac hazanal Arčhvl ·


{316}
veretetel · es Caífasnac pítvaraba · Ar
chvl pó̗čdó̗stetel · erodesnec zalasan
meg čhvfoltatal · es az sentencíat kí
advan az nag kerest fava meg terhel-
tetel · es az kopasto hegen meg fezíte-
tel ¶ O azert en edes ístenem · Jay̋ en-
nekem vtalatos bínesnec · mert íme
az meg fogatacnac zabadítoía an-
ǵalocnac díčho̗sege emberecnec ele-
te meg o̗letetíc en ero̗tem ¶ O tí ńava-
las zídoc ígen íol be teliesíteto̗c am̄ít
fogadatoc · mert vg mondatoc · hog ·
ectelen halalal karhoztassoc o̗tet · Az
Aítatos zent Bernard kedíg vg mond
meg alaza o̗magat az aldot íesus az
zolganac abrazat fel veven hog ala ve-
to̗t lenne · Az menden hato atía ístēnec
egíetlen eg fy̋a vala es zolgaía teve
ó̗magat · Meg evel sem elegó̗dec meg


{317}
de mínden halalnal zídalmasb halat va-
lasta ó̗maganac mert míkepen az zent
pal apastal mondía · meg alaza o̗no̗nm-
agat leven engedelmes mínd halalig az
kerezt fanac kedíg halalaiglan · kí zídal-
masb egíeb halalnal mikepen az mag
arazo iras mondía · O azert edes Iesus
MAseǵzó̗r gondoIíad meg es ved
ezedbe crístos íesusnac aítatos
zolgalo leíańa · melʼ ígen keservseges ·
vot az aldot Iesusnac o̗ ken zenvedese
Mert az kereztfa az aldot tagokat kí
teríední nem hagía az halalnac kese-
rvsegeíert · kí maga zokot lenny̋e nem-
ínemv kín̄ebsegnec az a meg kesero̗do̗t
zívnec sem vala hova le haivlny̋a az
ístení tíztó̗letes fvnec mikoron az o̗ zent
lelket ki bočhata az o̗ testebo̗l · de meg
es ved íoban ezzedbe melʼ igen keserv ·
vot az aldot íesusnac o̗ zent halala :


{318}
Mert menevel genkeb valakí anneval ·
ínkab nehezeben zenved kent · de soha-
nem vot olʼ ígen genkeseges test kennoc
nac zenvedesere míkepen ídvezítennec
zent teste · Iolʼ lehet hog az zíznec teste
genkeb legíon · hog nem mínt · az ferfy̋v́e ·
de az aldot íesusnac o̗ teste zeplo̗telen
zíz vala · mert az zent lelo̗ctvl fogatatec
es az zíz maríatvl zíletetec · Azert mín-
denecnec ken zenvedeso̗cnel keservb vot
mert mínden zízecnel genkesegesbvot
¶ Mert ha čak az halalnac meg emleko̗-
zesere · az aldot iesus az o̗ zent lelkebe
az o̗ testenec genkeseǵeíert annera go̗
tretetec meg · hog az o̗ testenec veríteke
len · míkepen az fó̗dre le čhó̗pó̗gó̗ ver
O tahat aítatos lelo̗k gondolhatod mí-
nemv nag keservseges faídalmat zenve-
de az kemenseges kereztfan Azert mōdía
az aítatos zent Bernard · O en edes vram ·


{319}
Iesus crístos · bízóńaval az te zent tested
nec keservseges faídalmat meg mvtat-
ia vala az veres veritec kí az ímadsag
nac ídeíen az te testedrvl az fó̗dre le folʼ
vala ¶ No azert · mít tetel te o edesseges
germo̗c hog ekepen kenzatatol · mit vet-
kó̗ztel · o · zepseges kevanatos ifív hog elʼ
kemen̄o̗n iteltetó̗l · Ime en edes vram ih̄s
bizonńaval en vagíok at te kennodnac
es halalodnac oka ¶ Meges o aítatos
lelec gondolíadmeg zeretetó̗só̗n · melʼ íg-
en keserv vot az aldot crístosnac ó̗ zent
halala · Mert menevel inkab valakí art-
atlamb · anneval nehezeben zenvedi akent
mert ídvezitenc Iesus az ó̗ bineíert zen-
vedot vona kent · meges valamí kevesse
kinneb vot vona · de ó̗ by̋nt nem tet es
čhalardsag nem leletetó̗t az o̗ zaiaban
Mert o̗ ó̗ró̗ke valo velagossagnac fenes-
sege es zepló̗telen tikó̗r · es az felseges :·


{320}
Atʼía mendenhato ísten̄ec kepe · abraza
¶ Lassad atíamfy̋a meg es íoban meg
ígen keserv vot az aldot íesusnac · o̗ ·
halala · Mert menevel ko̗zonsego̗sb :
aneval ínkab az ken keservb · az edes
íesus kedig ken zenvede az o̗ testenec
mínden rezebe · vg annera hog nem
vona · o̗ · benne olʼ ígen kízded tag ·
hog kíbe ken faídalmat nem ero̗zne
avag zenvedne · es nem vot az · o̗ zent-
seges testen olʼ ígen kízdet hel hog kí
keservsegel telíes nem vot vona · mert
talpatvl fogva mínd o̗ teteiglen nē
vot o̗ benne egesseg · Azert hog az faí-
dalmnac nag keservsegeíert fel kaía-
ta nag zozatal mondvan ¶ O mínd ty̋
kík mentet ez vton · vegíetet eztó̗cbe
es lassatot meg az en keservsegemeth
kít en tí eró̗tetet zenvedec ha vagíon has-
sonlatos faídalm avag keservseg az


{321}
en keservsegemhez · Azert mondia az a ·
aítatos zent Bernard · Bizonn̄aval en ·
edes vram íesus soha nem vot hasonla-
tos keservseg at te keservseǵethó̗z mert
anne vala at te keservsegednec kí o̗nte-
se · hog mínd azte zent testedet vervel
meg híntene ¶ O ío íesus · o en edes íd-
vezitó̗m nem ko̗p de bevsegel folʼ vala
az te zent testednec o̗th rezervl az
te zent veró̗d tvdny̋a mínt az te keze-
ídbel es labaídbol az meg fezítesnec
ideíen az te zen feíedbo̗l az koronaz
azasnac ídeíen · es at te zent odalad-
nac atal o̗clelesenec ídeíen es mind
az te testo̗dbó̗l · hog čhodanac lattatíc
ha íngen valamí keves ver maradot
te benned ¶ De mondiad meg en zere-
tetes vram Iesus · kerlec mondiad meg
hog ha at te zent vero̗dnec eg čho̗pe-
-nete :


{322}
eleg vot vona mínd ez telies velagna meg
valtasara · tahat míre hagíal enne nag sok
vert kí bočhatny̋a az te zent testó̗dbó̗l ·
tvdom vram es bízon tvdom hog nem eg
íebert teved hanem hog meg mutatnad
mínemv nag kevansagal engemet zer-
etnel ¶ No azert mít adíac en edes vram
ístenem mínd ezzekert en teneked kít
te en eretem attal ńavalías bíno̗ssert
Vay̋ bízonńaval míg eló̗c en edes vram
íesus meg emlekó̗zó̗m at te mvnkaídrvl
kít te zenvedel az predíkalasba · farad-
sagídrvl edestova valo íarassodba · ímad
sagban valo vígazasodrvl · ko̗n hvlatasod
rvl emberí nemo̗n kó̗nó̗rvlven · faídal-
mídrvl · karomlasídrvl · at te zent orčhad-
nac po̗gdozesirvl · ńakon vereso̗krvl az v
vas zegecrvl at te zent sebeídrvl · es míd
atte egíeb keservsegó̗drvl · mert ha ezt
nem teíendem · tehat egíebkepen meg :·


{323}
kereztetíc en raítam az artatlan ver
kít te kí o̗ntel en eró̗tem ez fó̗ldó̗n · No
azert ki ad az en feiemnec vizet · es az
en zó̗meimnec kon hvlatasoknac kvth
feiet · hog sírathassam eíel es napal az
en vramnac aldot Iesusnac o̗ zent halal-
at kit nem o̗magaíert hanem az en bíne
immert zenvede · mert meg sebesítetec
az mi alnoksagínckert · meg to̗retetec · a
mi bineinckert · míkepen ísaías profeta
monda ¶ Mind ezzo̗cbo̗l azert kik felvl
meg mondatanac ezzó̗dbe vehetó̗d · o al-
dot crístos íesusnac zolgalo leiańa melʼ
ígen zídalmas keservseges es hozzaig
valo vot at te iegeso̗dnec az aldot íesus
nac o̗ halala · mert o̗ mínd ezo̗ket zen-
vede hog tegedet az o̗ zeretetíre fel keríez
tene · hog mínd ezo̗kert tees telies zive-
del telíes elmedel · es telies lelko̗del ó̗tet
zeretned ¶ Mert mí índitia avag keriezti :


{324}
embert ínkab fel az ísten̄ec zeretetíre mi-
kepen elʼ nag kegío̗sseg kít míero̗tvnc · az
felseges ísten̄ec fy̋a · erdo̗mvnc nekvl so̗t
ínkab ammí bínemckert vete az o̗ lelket
ez ol nag fel keríedot zeretetnec monda-
tatíc · hog semmí kevanatosbnac nem go-
ndoltathatíc embertvl ¶ Az aldot íesusnac
kedíg elʼ nag zeretetí · anneval ínkab mv-
tatatíc nagíobnac lenny̋e menevel ínkab
zídalmasb vtalatosb nezezeb es keservseg-
esb ken es halalt akara zenvední · mert az
mendenhato ísten kí az o̗ egíetlen eg fy̋a
nac nem kedveze de mind mí eró̗tvnc ada
o̗tet míkepen tehat nem adot vona mí ne-
kvnc míndó̗nó̗ket ó̗ vele olʼ mínt azt mōd
ana míndeneket adot ¶ ezbol azert íntetv-
nc hog o̗tet zeresso̗k es kó̗vessó̗k · Iay̋ azert az
ocnac kík az aldot íesusnac elʼ nag sok ío
tetemeńeívl es nag zeretetervl halalatlanoc
ezo̗cnec lelkó̗cbe az crístosnac halalanac ·
semmí nemv haznalatía nínčben ¶ Azert


{325}
Mongía az aítatos zent Bernard ¶ Lassad
vgmond acrístos feíet le haíolvan hog te
hoziad bekelkó̗díec · kezeít e atal veretetven
hog az o̗ aiandokat te neked adía · az ó̗ zēt
odalat meg nítvan hog tegedet zeressen
es mind az o̗ testet az kereztfan kí teried
ven hog mindenestvlfogvan o̗ magat te ne-
ked adía ¶ Panazt teven az aldot íesus az
halalatlanocrvl · vg mond az zent Bernard-
nac my̋atta · O ember lassad mít en te ero̗t-
ed zenvedó̗c ha vagíon hassonlatos keserv-
seg mikepen kível en kenzatatom · te hoz-
iad kaíatoc ki te ero̗ted meg haloc · lassad
az kenokat kível en go̗treteto̗m · lassad az
vas zegeket kíkel atal veretetem es zegezte
tem · es míkoron ennekem kivel elʼ nag ke-
serv faídalmam leǵo̗n · de maga belo̗l az
en zivembe nagíob keservsegó̗s kenom vag-
ion · hog ha mind ezzo̗cert en tegedet hala-
latlannac lelendlec ¶ No azert o crístosnak ·


{326}
zolgaloía odíad te magadat hog elʼ nag dra-
galatos meg valtassert halalatlan es aítat
lan ne leg · de vessed ez meg fezvltet íegívl
at te zívedbe es ńomíad az aldot íesusnac
ó̗ ken zenvedeset at te zívedbe mikepen az
pečheto̗t az láǵ vy̋osba es mondíad az pro-
fetaval len az en zívem míkepen az el olva-
dot vy̋az ¶ Vessed tovaba at te karodra ís íeg
ívl hog soha at te kezeíd meg ne zó̗nńenec
az ío mívelkó̗detó̗ctvl · hog ha kedíg vala-
míkoron valamí haborvsagod avag keserv-
segó̗d avag felelmed to̗rtenendic avag az
íozagos mívelko̗detnec kít teez ízet nem
erzendó̗t · tehat legottan folami'al az meg
fezzvlt íesushoz es nezíed az o̗ feíeben az
tvís koronat az vas zegeket es az lanchat
es elmelkodíel az o̗ kezeín es labain valo
sebeírvl · feíenec · odalanac · es mínd az · o̗·
zent testen valo sebeírvl · meg gondolvan
hog akí te eró̗ted ennet zenvedo̗t melʼ ígen
nagíon tegedet zereto̗t · hig en nekem hog ·
legottan ez fele tekintetbó̗l minden nemv
te keservsegó̗d edessegre valtozik : kit enked-
: íon · atía · fy̋v · es · zent · lelek · ó̗ró̗ke · Amen ·


{327}
Az : Isten zílo̗ Maríanak :: Mínemo̗ ereme
vala : míkoron az · harom zent ky̋ralʼok y̋m-
adak az o̗ edes zílettet az : ky̋czendet íhūst · es
míkoron naǵ es bo̗seges aíandocokat · neky̋e :
hozanak : Ihūs María
Mí vrunk íh̄s xpūs Athy̋a : ístennek bo̗l-
czesege o̗ zíletesnek vtanna : tízen harmad napon-
akara : magat meg mutatní : es meg íelentení az :
poganocnac azaz : az : harom kíraloknac ky̋k az :
koron poganoc valanac : ky̋ melle ímezt ezo̗nkbe
kel ueno̗nc hoǵ miert az keges minden hato :
isten : meg igerte uala Abrahamnak : es az zent
patríarkacnac : hoǵ el boczatna : az o̗ fy̋at ez :
uílagra : es az : zíz azaz : maría zílne bízon :
ístenth : es bízon embert : erro̗l ísten níluan-
valo íegíeket : adot uala : nem czac : az : sídok-
nac sídosagba : de meg ez uílagnac ky̋lemb
ky̋lemb zerebe : hoǵ meg mutatnaía ennec :
míata : hoǵ nem ío̗t volna : czac az sídocat y̋d-
uo̗zeítení mikent o̗k hamissan hizic : hog mí-
koron az messías el íuuend : czac o̗ket íduo̗zeítí
kíualth kepen : profetat adot uala : az pogano-
knac nap kelet fele : ky̋nec neue balan uala :
regen meg profetalta uala : hog el íune az me-
ssías monduan ¶ Latom az xpúst de nem ím ma :


{328}
nezek o̗ reía de nem mostan : Tamad íacobbol eǵ :
czíllag : es ízdraelbo̗l eǵ vezzo̗ neuekedíc fel : es :
meg verí moabnac herczegít : míkepen Moẏses :
eggíc keńuenec huson neged rezebe vaǵon meg :
íruan ¶ Azert ez harom zenth kíralʼ uala : ba-
lamnac nemzetebo̗l : es mí kepen arań zaíu :
zent Ianos mondy̋a : O̗r : allot zereztenek eg :
naǵ magas heǵen : hoǵ ez czillagot meg : eríz :
ńec míkoron fel tamadna : es nag aíetatosson /
y̋madcoznac uala / monduan : O meń orzagnak :
Istene O Izdraelnec Istene boczasd el ímar az-:
czíllagot ¶ O valy̋on míkoron telíc be balam-
nac íeuendo mondasa :¶ 
S íme karachon eíel ístení zerzesbo̗l :
terthenec hoǵ ez : harom kíraly̋oc : kíc nag bo̗l-
czec ualanac : es naǵ egbe nezo mestero̗c mene-
nec az felo̗l meǵ mondoth heǵre míkepen zent :
vincze mondy̋a : hoǵ o̗k es erízney̋ec az meg
mondoth czillagot ha fel tamath ¶ Es íme azon :
horaban melbe meńec fo̗ldnec teremteíe mí vro-
nc Ihūs xpús zíletec azzońunc Mariatol fel ta-
mada eg iǵen zepsego̗ fenes czy̋llac meg az napnac
o̗ fenessege sem banty̋a uala meg o̗ uílagossagat
Vg mond arań zaíu zent : Ianos es zent Bon-
auentura / aty̋anc : hoǵ az : czy̋llagba eǵ igen


{329}
zepsego̗ germec kep uala : es · az ǵermec homlocan :
eǵ kerezt uala : Azert mikoron latac : az czilla-
got igen o̗rulenec raita es akarac ímadni : de :
mikepen zent agoston doctor monǵa : Istennec an-
gala meg ty̋lta o̗ket monduan : ez czíllagot ne :
akary̋atoc ímadni : de mennetec el : es imadiatoc
mennec fo̗ldnec teremto̗íet mert mostan ziletto̗t ·:·
ez uilagra : Ihūs maría / ¶ 
Azert ez nemes ky̋ralʼoc tanaczoc tarta-
nac mikepen mennenec ez u' ky̋ralhoz : mikepen :
kezo̗n<ne>nec minemo̗ aiandocot uinnenec neky̋e :
es imezt mongac uala mikepen zent vincze doctor
monga : ezt latiatoc vraím : ez ky̋ralʼ ky̋ mostan :
zileto̗t igen naǵ hatalmas uígo̗nc arany̋at ne-
ki ezt es latíatoc hoǵ isten ez : es mennec fo̗ld-
nec teremto̗íe ¶ Mert ime meg az : czy̋llagokis :
zolgalnac neki azert temient uigo̗nc nekí : eztís
latíatoc hoǵ kerezt uaǵon homlocan bízońaba :
azt iedzi hoǵ emberenec iduessegeieret kereztfan
hal meg : Azert uigo̗nc neki kesero̗ mirrat : Azert
enecly̋ any̋a zent ighaz : az : zolosmaba : Latac :
az ky̋ralʼok az : czy̋llagot monduan egmasnac :
ez az nag ky̋ralʼnac y̋ege meńo̗nc el keresso̗k



{330}
meg o̗tet : es aldozíunc neky̋ aíandococat : araníat te-
mient : es nemes keneto̗t
zert nag tíztessegel : fel kezo̗lenec : es : el eredenec :
hoǵ meg kereznék az ui ky̋ralt : es czy̋llag elo̗tec-
megen uala : mutogatuan nekíc az utat melʼen kell-
ene nekic menníec ¶ Vgi hoǵ mikoron meg zalnac :
uala : vala <ne> mínemo̗ uarasban : auag mezo̗n ¶ 
Thahat az czillag es : meg aluala : es minecutana
meg nio̗goznac uala : az czy̋llag el ered uala elo̗tec :
es imezec utanna erednec uala : el amelcoduan :
azert zent bernard doctor : imezt monǵa uala ¶ O :
Isteni irgalmassagnac czodalatossaga : mí hozíanc :
binessegho̗z : ime ugian ereuel es hatalm̄al vonzon :
mínket hozaía hogi nekí zolgaliunc es o̗tet zeresso̗c
mert ime naponked czy̋llagot tamazt : fel mi neko̗nc
mikepen az zent ky̋raliocnac : mert az mi meg uilagossíto
czillagunt az az mí lelky̋ esmereto̗nc ǵacorta monǵa
neko̗nc : kel fel zegen niaualías míth : aloz : díczeríet
Istenedet : ezeket mongia zent bernard ¶ Ezenkepen-
íuuenec : azert : sy̋dosagba : es mikoron kezelítetenec :
volna : irsaliomhoz : el eniezec elelo̗c az : czy̋llag :
es mondhatatlan igen meg zomorodanac : mo-
nduan ¶ O mi neko̗nc niaualiassocnac : bizon uala-
melio̗nc bo̗neiert enezec : el az : czy̋llag ¶ O felseges
Isten mith tegeo̗nc es houa legeo̗nc imar : Zent :


{331}
Thamas doctor : kegeglen azt mongia hogi tanaczot :
tartanac : mith kellene tenniec ¶ Nemelic monda : vr
aim terio̗nc haza : mert by̋zon igen uezedelmes : do-
log ez : hog mi idegen fo̗lden keresso̗c az ui ky̋ralt :
Monda az : masic menio̗nc auaǵ czac irsaliomba :
mert ilien nagi ky̋ralnac az : ky̋rali varasban kel :
zy̋letni auagi ha ot : nem : zy̋leto̗t tudacozíunc meg :
¶ Mert doctoroc uadnac ot azoc iol tudy̋ac :
l uégézec : azert hogi be mennenec : irsalu-
mba es annera meg ero̗sso̗lenec xpústnac zerete-
tíbe : iol lehet igen iol tudiac : uala czazarnac : pa-
ranczolatiat hoǵ melʼ ember : egeb czazart auaǵ :
ky̋ralt neuezne romay̋ czazarnal : legottan feien :
maradna : Azert monǵa arań zaíu zent Ianos :
el czodalcozuan : ez zent ky̋raliocon : Nem tudiac :-
uala · ȩ · ez ky̋ralioc hoǵ irsalumba orzagol uala : he-
rodes Nem ertic uala · ȩ · hogi az orzagos ky̋rali :
mikoron él uala : mel ember egeb ky̋ralit tizthel :
ottan feien marad ? By̋zon iol tudiac uala mind
ezeket ¶ de : mikoron meg gondoliac uala az iuue
ndo̗ ky̋ralit : az xpūst : nem felnec uala herodesto̗l
O bodog ky̋ralioc : kic az kemeniseges ky̋ralinac :
elo̗tte : minec elo̗tte xpūst lattac uolna : xpus<t> nac
confessori lennenec :¶ 
nnac okaert mikoron Ierusalumhoz :
ko̗zel volnanac meg remo̗le mind az uaros ie-
lessen Herodes ki meg mostani ky̋rali uala : es :


{332}
ldegen nemzet : keueteket ky̋lde hozzaioc : hogi
meg tudacoznanac raíta ky̋czodac : ky̋t keresne-
nec : es minec okaert ío̗ttenec volna oda : felele-
nec az ky̋ralʼoc monduan : mí ío̗tto̗nc meg keres-
ní az sy̋doknac ky̋ralʼat ky̋ mostan zy̋letto̗t
Mondanac az : keueto̗t : azt semí kepen touaba ne
monǵatoc : mert by̋zońaual tudíatoc hoǵ hero-
des mínd ńaían feíeteket uezy̋ : Mondanac az :
ky̋raliok : zabad o̗ felsege uelo̗nc : íngen mí az :
ígazat : semíkepen meg nem tagadíuc Mert
latoc nap kelet fele az o̗ czy̋llagat : es ío̗uo̗nc
aíandoc ual hoǵ o̗ttet ímagíuc Vǵ mond arań
zaiu zent Ianos ez melle : O ay̋etatos lelec go-
ndold meg ez ky̋ralʼoknac ay̋tatossagocat : es zereteto̗
ket : meg ingen sem lattak ihūst xp̄ust : kezec : imar :
erette meg halni No azert xpūsnac zolgay̋a : Ime ·
meg muttatac ke neked ez : ky̋ralʼok mikepen zeressed
az : xpūst : te es xpūsnac zeretetiert : incab vaIazi : m-
agadnac halat hoǵ nem minth : o̗ttet meg tagad
nad : halalos by̋nnec my̋atta :
eg mondac herodesnec az : keueto̗t mit iarna-
nac az : ky̋ralʼoc : es mit keresnenec Legottan :
annal incab meg rettene : es meg haborodec : Mert :
o̗es hallottauala : az : czodacat melʼek y̋duo̗zítenc zy̋le-
tese napían : tertentenec uala : Azert : íry̋a zent ma
the euangelísta Haluan Herodes ky̋rali meg habo-
-rodec :


{333}
rodec : es mind Irsalum · uele egetembe : mert azt :
aloity̋a uala : hoǵ o̗ erette : orzagolna : es o̗ttet ::
mikepen : ideǵent ky̋ úzneíe az : orzagbol ¶ Mert :
monga zent agoston : doctor ¶ O en edes istenem
Valy̋on : mi lezen az : y̋to̗le xpúsnac ito̗le zeky̋ro̗l :
mikoron : az : ky̋czínded : ihúsnac bo̗lczo̗ie meg rettente
az : keuel ky̋ralʼocat : felʼiec <ímar :> mostan az : ky̋ralʼoc :
ky̋ imar : aty̋a istennec iogía felel : y̋l : ky̋to̗l az : ke-
getlen herodes meg akoron fel uala : mikoron : an-
ny̋anac emleíet emí uala : Azert herodes el : fedo̗ze : o̗ :
alnacsagat : azt mutata hoǵ uigadna : xpūsnac zy̋le-
tesen : be erezte az : ky̋ralʼokat : es nag <tzy̋> ty̋ztessegel
fogada o̗ket : Monda neky̋c : Vraim mit iartoc :¶ 
Felelenec ezec : keressiec hol zy̋leto̗t az : sy̋doknac :
ky̋ralʼa ¶ O en edes ihūsom mel igen meg oluaz : -
totat uala : zent lelekuel ezeknec zy̋uo̗ket semmít
nem felnec uala herodesto̗l ¶ De : naǵ batorsagal ual : -
nac uala tegedet · Monda herodes ah enis hallotā
valamit erro̗l : de : nem tudom : ha ualo auaǵ nem
Mondanac xpūsnac ky̋ralʼi by̋zonial tudy̋a felseged
Hoǵ ualo : mert mi magonc zemenko̗l lattuc : nap
kelet fele az : o̗ : czy̋llagat :¶ Monda herodes :
hat mit keresso̗c vraim ha lattatoc czy̋llagat :
Felelenec az : ky̋ralʼoc ¶ Ime aiandokual io̗tto̗nc :
o̗ hozia : es imadíuc o̗tteth :
erodes magoknac vy̋ue : es o̗ket zeretetessen :
kezde : kerdezni az : czy̋llagnac ideiet : mel nekic
y̋elent uala : monduan : Vraim ty̋ meg mon :-


{334}
gy̋atoc : en : nekem az : zy̋letesnec napíat : es ideíet
ime : en meg mondottam : nektec : az : doctoroccal :
es mesterekel : melʼ uarasba : zy̋leto̗t : es mind egete-
mbe meǵenc hozy̋a : es y̋magíuc o̗ttet ¶ O arul :-
tota : herodes melʼiet monda · maga masfelo̗l terth keze
ro̗l uala : hoǵ az : artatlan vr ihúst xpúst meg elne-
y̋e ha tehetney̋e :¶ Es ime hērodes egbe ǵo̗ite mind : az
papi fey̋edelmeket : es irastudo sy̋docat ¶ Es kerdezi :
uala o̗ket : hol kellene zy̋lletteni xpúsnac : es o̗kes :
mind egenlo̗ kepen : Felelenec : hog bethlehembe kel :
zy̋letni : mikepen micheas profeta : irta meg ¶ 
zent Agoston doctor keǵlen uǵ mond ez : melle :
O ny̋ualʼas sy̋doc : egebenec meg mondatoc hol :
zy̋letic az : xpūs maga : ty̋ nem meneto̗c hozy̋a-
hoǵ imadnatoc o̗ttet ¶ By̋zońaba : hassonlatosoc :
uattac : azokoz : ky̋c Noe : barcay̋at czy̋nalʼat :
mert azok : es nem menenec be : ha nem el ueze :-
nec az : uiz o̗zo̗nbe : el uezuen az : uiznec my̋-
ata : ezeket : monǵa zent agoston doctor :~
Nnec vtanna : egbe : hy̋ua herodes az :
ky̋ralʼolcat : es monda neky̋c meńetekel : el beth :-
lembe : kel zy̋letni mikepen : doctoroc monǵac :
Ottogel : azert : kerdezíetec · meg zereteto̗sso̗n az : ǵer :
meket : es mikoron : meg lelendito̗k mondy̋atoc meg
ennekem :¶ En es el meǵec : imadom o̗teth : Azert
monǵa Beda : neno̗ doctor :¶ O herodes igen ýo :
Igereto̗t : igerz : az : ky̋ralʼoknac : ha · be · telʼiesy̋tened


{335}
de by̋zoń nem mondaz : ígazat :¶ Mert : zandocod ·
az : hoǵ artatlan uerth : ky̋ o̗ssed : ay̋etatossagot ·
mutacz : bezeddel : de rakua : zy̋ued · alnaksagal :
ezeket monga beda : doctor :
inec utanna bulczuth : vo̗nec : herodesto̗l :
nem ertec meg az : nemes ky̋ralʼoc : o̗ alnacsagat :
eredenec : Bethlehem fele : es ime mint ky̋ io̗uenec :
Irsalʼumbol ottan esmeg neky̋c y̋elenec : az : czy̋-
llag :¶ O en edes istenem ky̋ monthatǵa : meg :
mint o̗ro̗lenec : ezen : az : zent <czvra> ky̋ralʼoc :
hoǵ esmeg neky̋c y̋elenec :¶ Azert iry̋a zent :
mathe : euangelísta Latuan az : czy̋llagot naǵ :
o̗ro̗mel meg o̗ro̗lenec :¶ Es eIo̗ttec meǵen uala :
mikepen elo̗zer :¶ Es mikoron : bethlemhez fel :
melfo̗lden : uolnanac : mikepen zent vy̋ncze do-
ctor iry̋a : eley̋be : io̗uenec : az : uarasbeli ne-
messec es polgaroc : monduan ¶ Felseǵes urac :
neko̗nc ? ty̋z : teletes : felsegetnec : mi kel : es mi ke-
uo̗tec : es zandoktoc : mi hozzy̋anc :¶ Felelenec :
az : ky̋ralʼoc hol uaǵon az : sy̋doknac mostan :
zy̋letto̗t ky̋ralʼa :¶ Mert lattuc neky̋ czy̋ :-
llaǵat es ime elo̗to̗nc uaǵon : azert ío̗tto̗nc :
o̗ : hozzy̋a : hoǵ imaǵuc : o̗ttet :¶ Ky̋c feleluen :
mondanac : mi herodesnel : egeb ky̋ralʼat nem :
tudonc ¶ O arultata sy̋doc : czac eg czy̋-
llag uilagosy̋ta meg ez ky̋ralʼocat : ty̋to̗tec :


{336}
kegy̋g az : by̋zońsagnac napy̋a : mi vronc : Ihūs xpūs
nem uy̋lagosithata meg ¶ Mindenec laty̋ac uala :
az : czy̋llagot : mikepen zent maxímus py̋spec mon-
ǵa : mert nem uala ígen magosson fel az : fo̗lto̗l :
Es be menuen az : uarosba : íutanac az :
helʼre : holot azzono̗nc maría uala az :
dragalatos kenczel ¶ Mind kezenseǵel tarǵac :
doctoroc : hog azzon̄o̗nc maria megis az : Istalloba
auaǵ az : hay̋lecba uala : holot y̋duo̗zítentec :
zy̋lte uala : es azt monǵa zent víncze doctor :
hog Ioseff ístení zerzesbo̗l nem uala akoron :
ot : hog aty̋anac ne aloítanac o̗ttet ¶ No :
azert xpūsnac aíetatos zolgay̋a : gondold meg :
ay̋etatosson míkepen : y̋ede meg azzonẏonc maría
míkoron ez : sok sereǵeket lata :¶ Es ímezt mo-
nǵa uala magaban ¶ Oh : en nekem mert by̋zoń
az : en edes ihūsumat keressic ezec : hog el rekenczec
es el uezessec ¶ Nem houa uala rey̋teni : hanem az :
Iazolban teue az : ky̋czinded íhūst : es o̗ maga :
varraní auaǵ ímadcozni kezde :¶ Es ime : az : czy̋
llag meg allapec : az : ǵermec : fey̋efelo̗t : el czodal-
cozanac az : ky̋ralʼoc : ezen ¶ Miert hoǵ sem :
palotat sem naǵ hazat nem latnac uala ott
ahol az : czy̋llag meg alla : eǵmasra teky̋ntenec
es mondanac mi dolog ez : hoǵ az : czy̋llag nem
indul meg Mikepen monǵa zent maximus


{337}
Py̋spec : az : czy̋llag ui uilagossagocat boczat uala :
ki : es naǵal feno̗sbeket mint annac elo̗tte oly̋ha
imezt mondanaia az : ky̋ralʼocnac ¶ Ez : az : ky̋ralʼ :
ky̋t ti keresto̗t ¶ Es az : ky̋ralʼoc le : zallanac louok-
rol es eggy̋c kezzo̗lo̗c be mene monduan ky̋ uaǵon
itt : es lata azzońonc maríat hoǵ : imadcozneíec :
Az : kettei es be mene : es az : isten zy̋lo̗ mariat
ottan meg uidamula zy̋uo̗c ¶ Azzońonc maria :
kegeglen monda :¶ Nemes vraim mit iartoc-
uala ¶ Felelenec az : ky̋ralʼoc : tudode : hol zy̋letto̗t :
az : sy̋docnac ky̋ralʼa mert akariuc o̗ttet imadni
Azzońonc maría kegeglen nem monda azt hoǵ :
nem tuǵa hol uaǵon de naǵ alazatossagal monda :
nekic Vraím ezt tudny̋oc kellene az : doctoroc :-
nac es az : irastudo mestero̗knec : hoǵ ezeket zo-
lnay̋a<c> azzońonc maria az : ky̋czinded ih̄s uǵan
meg oluazta : az : ky̋ralʼoc lelket : es meg ky̋ io̗ue :-
nec es meg tekintec az : czy̋llagot hat megis hazon
hely̋en <.>al oly̋an fenes kepen mínt annac elo̗tte
es meg be terenec mondanac azzońonc maría-
nac : Mond meg neko̗nc zepsego̗ zemelʼ ha te na-
lad uagon az : germec : es ha te zy̋lted o̗ttet ¶ 
Monda nekíc azzońonc zy̋z maria : en nalam :
uaǵon es en zy̋ltem ¶ Esmeg kerdec az : ky̋r-
alʼoc soc ideie vaǵon ȩ hoǵ zy̋lted o̗ttet mōda :


{338}
azzońonc maria lmar ty̋zen harmad napy̋a : es :
hoǵ ezt hallac az : ky̋ralʼoc : kerni kezdec azzo-
ńonc mariat hog meg mutatnay̋a az : ky̋czínded :
ǵgermeket :
ata azzońonc maria hoǵ io zandocba :
uannac : az : ky̋ralʼoc ky̋ ueue o̗ fy̋at az :
Iazolbol es terdere teue :¶ Az : ky̋ralʼoc kege :
glen meg kerdec ky̋czoda uolna neue ¶ Monda :
azzon̄onc maria Ihūs :¶ Meńe hallac az : ky̋r-
alʼoc az : ihūs neuet : naǵ ay̋etatossagal eczers :-
mind terdre esenec az : ǵermec ihús elo̗tt : es : az :
testben imadac by̋zoń istent : tiztelec mikepen :
ky̋ralʼat : es imaǵac mikepen istent ¶ Mert czac az :
emberseǵet laty̋ac uala : ky̋uo̗l : es hizy̋cuala hog
az : istenseg hozy̋a : eggesso̗lt uolna :¶ 
O bodogsagos maria minemo̗ o̗ro̗med es
uigasagod uala neked mikoron ezt nezed uala the :
zemeiduel by̋zoń en hy̋zem mikepen zent vín-
cze monǵa : ezt mondat temagadba O en edes fy̋am
ky̋czinded ihūs Im eǵ nehań napy̋a uaǵon hoǵ :
zy̋lelec : es imar es uilagnac ueǵero̗l hoztal hoz-
zat ky̋ralʼocat : kic teǵedet ímadnac ? O en edes :
istenem mel naǵ hy̋to̗c uala : ez : ky̋ralʼocnac :
Valʼon minemo̗ naǵ mondhatatlan dolog uala :
ez : hog az : ky̋czinded ihúst laty̋ac uala mí-
kepen egeb ǵermeket : utalatos hely̋en tarsasag-
-kneko̗l :


{339}
hog illʼien naǵ nemes tizteleto̗s ky̋ralʼoc imady̋ac
o̗tet · es hy̋nneiec by̋zon embernec : es bizon istennec
¶ Azert ny̋luan esmerhetío̗c hoǵ semikepen :
ezt nem to̗tec volna ha benne nem hy̋ttenec uol-
nnec utanna meg ńitac o̗ ¶ -na :¶ 
kēczeket es nag beusegel feienked ara-
ny̋at temient es mirrat : adanac ay̋andocon neky̋e :
Igen zepen zol ay̋etatos zent bernard doctor emelle :
es imezt monǵa ¶ Az nemes fo̗lseges ky̋ralʼoc imaǵ-
ac az : czeczemo̗ ǵermeket es ay̋andocot nag beuse-
ǵel adnac neky̋e : de : o : ky̋ralʼoc ha igen bo̗lczec ua-
ttoc hol lattatoc ez : ky̋ralʼnac barsońat by̋zon nin :-
czen egeb barsony̋a hanem imez : ky̋czinded pozto
foltoc mellʼiecbe : be polalta : ha ky̋ralʼnac monǵatoc
hol uagon coronay̋a ? de bizońaba tẏ laty̋atoc :
o̗ttet az : coronaba mellʼel meg coronazta o̗ttet az : o̗
zy̋leíe az : az : mi halando testo̗ncbe ¶ O ky̋ralʼoc
honnaton uaǵon ez : ty̋necto̗c hog az : xpúst íma-
ǵatoc ? bizony̋aba mind sy̋dosagba sem leltenc :
ilʼen naǵ hatot ¶ Nem bant ȩ meg ty̋teket az :
lazol ? mit miuelto̗c ky̋ralʼoc mít míuelto̗c ? az :
czecz emo̗ ǵermeket imaǵatoc · ȩ ? ky̋ be polal
tatot pozto foltocba :: azert isten ȩ : ez ? By̋zo-
ńaba isten uaǵon az o̗ zent templomaba : es :
meńorzagba uaǵon istennec zeki ¶ Thy̋ kege-
glen az iazolba keresy̋to̗c ? az zegeń anńanac :
o̗lebe : imaǵatoc ¶ Mit miuelto̗c ky̋ralʼoc mith


{340}
míuelto̗c ? Arańat ȩ̇ ? attoc neky̋ / ky̋ralʼ azert o̗ ? ha ·
ky̋ralʼ hol uagon az : o̗ ky̋raly̋ palotay̋a ? hol uaǵon
ky̋ralʼy̋ aǵa hol uaǵon ky̋ralʼy̋ vduara ? ¶ Nem laty̋-
atoc · ȩ ? hoǵ az : palotay̋a Istallo ? az : o̗ agía iazol :
Ime lassatoc aty̋amfiai mel iǵen meg kabultac ez ezzes
emberec : hoǵ ilʼ ky̋czinded ǵermeket imadnac ¶ Oh : en :
edes istenem ha meg nezio̗c aty̋amfiai nem balgata-
goc : ezec : de minket tanoitanac mi nemo̗ naǵ keua-
nsagal keressio̗c meg az : ihūst ¶ By̋zońaba meg
tanoita o̗ket : az : ky̋ oda hozta uala mit kellene :
czelekedny̋ec : ezeket monǵa zent bernard doctor :
¶ O en edes istennem ualʼion ky̋ mondhaty̋a :
meg : mel íǵen edessen nez uala az : ky̋czínded íhūs
o̗ reiay̋oc : O melʼ edessen zoluala az isten zy̋lo̗
María uelo̗c :¶ Míkepen arań zaíu zent Ianos
monǵa mínd zereuel meg bezzelle neky̋c míkepen ·
hozy̋a ío̗t uala az anǵal es zy̋zen hog fogattauol :-
na : zy̋zen zilte uolna : es hoǵ zy̋zen meg maradoth
Minec utanna imadac az ¶ volna :
ky̋ralʼoc az : ky̋czinded íhūst es nag beuse-
gǵel meg ay̋andocoztac uolna o̗ttet naǵ thy̋ztesse :
gel es ay̋etatossagal esmeg terdre esenec : apol :
gatty̋ac es czocolgattíac uala o̗neky̋ labay̋t es :
kezeít Bulczut ueuen kegeglen azzońonc mari-
atol es terdet fey̋et hay̋tanac vronc Ihūsnac


{341}
el teruen haza eredenec ¶ de ime almocba :
istennec anǵala ielenec neky̋c monduan hoǵ he-
rodeshez : ne mennenec :¶ Es mas uton hazaioc-
ba terenec ¶ O nemes ky̋ralʼocnac czodalatos
hy̋to̗c ¶ Mert mikepen : arań zaiu zent Ianos
monǵa nem esenec ketsegbe : ha isten ez : ǵermec
hat mire fel herodesto̗l : de naǵ ero̗ssen hy̋rdetic
uala mindenecnec xpūsnac istenseǵet ¶ Az isten :
zy̋lo̗ maria megis az iazolnal marada o̗ fy̋a :-
ual mi uronc xpūs ihūsal : es Ioseffel mind :
addeg miglen el io̗ue az : ty̋ztulasnac napy̋a :
¶ O melʼ íǵen uigazuala az o̗ fy̋ahoz : o :
melʼ iǵen naǵ zorgalmatossagal es zereteto̗ssen ·
uisely̋ uala gonǵat o melʼ iǵen naǵ thy̋ztesse :-
gel es keges zeretetel tapogatty̋a es fogdo-
ssa uala : o̗ttet ¶ Terdre esy̋cuala uǵ uezy̋uala
fel az : Iazolbol : es terdre essícuala : uǵ teziua
la az : Iazolba ¶ O melʼ iǵen nag uigassagal
o̗ttet o̗lelgetíuala es apolgatiauala hozy̋a : zo-
rity̋auala es naǵon geńerkedic uala o̗benne :
¶ O mel iǵen eremest emelegetíuala o̗ttet
¶ Minemo̗ geńero̗sege uolt eben azzońonc :
marianac minen magoncba meg esmerhet-
y̋uc mi kerezty̋enek leuen ¶ Mert mikorō
az : o̗ : edes fy̋anac mi vronc : Ihūs xpūsnac -


{342}
kenńat meg gondolanǵuc ay̋etatossagal y̋olehett
keserego̗nc : es keńuro̗lo̗nc et bamcodiunc o̗ ray̋ta :
de olʼ ígen naǵ edesseget erzo̗nc benne hoǵ ǵakor-
ta sokan uadnac : hoǵ ha mínd kezeket es labocat :
altal furdosnay̋ac sem erzy̋c :¶ O azert mínemo̗
ǵeńerio̗sege : uala : azzonunc marianac : mikoron az :
o̗ edes fy̋ara : nezuala : Vǵ mond zent Ieronimꝰ :
doctor : hoǵ ha minden : toga ńélue lenne sem mond :-
dhatnay̋a meg :
isten zy̋lo̗ zy̋z : maría mineko̗nc kerezty̋e-
necnec eǵ naǵ panazo̗nc uaǵon read ¶ 
houa to̗d el ez : sok kenczet : ky̋t ez : ky̋ralʼoc hoza-
nac mí vrunc íhūs xpūsnac eǵ czy̋pellest nem uo̗l
belo̗le : de mezítelen : labbal mezítelen fo̗uel futos-
uala : uarasrol uarasra : <ez> ehen : zomehon :: houa :
to̗d el azzońonc maría : zent Bernard doctor :
meg felel kepebe : ímezt : monduan :¶ Mícoron ma-
ría meg esmere : fianac acaraty̋at hoǵ ez fo̗lden
naǵ kemenseǵes zeǵenseǵed akar tartaní : keues
nap alat zegenecnec ozta :¶ No : azert ay̋etatos
lelec : latod imar mikepen : al es lacozy̋c azzo :
ńonc maría az : ky̋czinded ihūssal az stalloban :
¶ Meń hozza keńereǵ neki mert íme zemo̗nkel
lathíoc hoǵ az : germeket keńńeben : meg enǵez-
telhetic ¶ Meny̋ hozza azert monǵad ímez : ay̋e :
tatos ímaczagot :


{343}
edes Ihūs ky̋ zy̋letel mariatol es te-
magadat az : ky̋ralʼocnac meg íelented : es :
meg uilagosoítat o̗ elmeieket hoǵ teǵedet meg esmer-
nenec : kerlec teǵedet en edes vram ky̋czinded :
ihūs uilagosoicz meg malaztoddal en lelkemnec
setetseged : es az : te naǵ vígasagos ielenesednec mi-
atta :¶ kerlec en edes ihūsom hoǵ aǵ malaz :
tot ennekem : hoǵ zolgalhassac teneket : Vgy̋
teǵ vram Ihús elo̗ Istennec : fy̋a


{344}
Az Isten zẏlo̗ Maríanac ero̗
mero̗l mínemo̗ ero̗me uala ·
míkoron zent ersebet azzont
meg latogata : ky̋lemb ky̋lemb
doctoroc naǵ aitatoson meg
Irtac : es ímígen mōdnac :
Mikoron : Isten zy̋lo̗ María meg halla :
az : anǵaltul : hoǵ az : meddo̗ ersebet es ǵerme-
ket fogadot uolna : es hoǵ hatod holnapy̋a uol-
na ímar annac ¶ kezde zy̋uebe : forgatni hog :
mikepen minemo̗ modon zentelney̋e meg az : o̗ fíanak
vr íhús xpúsnac predicatorat ¶ Mert y̋ol tuga :
uala hoǵ Ianos ersebetnec fy̋a hirdetneíe meg
Istennec fy̋anac meg testo̗ssiyleset azt es iol tuǵa :
uala hoǵ istennec zerzesebo̗l o̗ kereztelneie meg
Tahat fel kele : Maria mikepen zent Lucast euan-
gelista : irta meg euangeliomanac : heted rezebe
Iǵen zepen zol aietatos zent bernard doctor ez :
melle : es ezt monǵa :¶ O keǵes Maria honnan-
kelel fel : aloz : uala ȩ :¶ By̋zon nem by̋zon nem :
hanem fel <s>kele az : isteni elmelkedesnec ny̋ugo-
dalmabol melbe uala : es az zent imaczagbol


{345}
mel minden : dolganac kezdeti uala :¶ Mert :
mikepen monǵa Sedulíus az : isten : zy̋lo̗ Maria :
seminemo̗ dolgot nem : tezen uala hanem elo̗zer :
imaczagra aǵa uala : magat :¶ Mene azert Iose-
fnec aldomasabol Nazaredbe sy̋dosagnac uarasaba :
Nem azert mene hoǵ nem hy̋t uolna az anǵal-
nac bezedínec : de ay̋etatossaǵert : es hoǵ zent ersebet
azzonnac zolgalna : es azert hoǵ ianost az : o̗ :
fianac keuetit meg zentelneie az : eredetnec by̋ :-
nebo̗l ¶ Hamar megen uala : mert niluan ualo :
helʼen sokat nem akara : kesni : es hoǵ meg mutat-
naia peldaiaual hoǵ az : zy̋z : ny̋luan ualo-
helʼen sokat ne kesiec : es : ot ne dereczelʼen uala-
ky̋uel : mikepen zent Amborus doctor monǵa :
¶ zent bernard doctor es iǵen zepen zol :
ez : melle : imezt monǵa : o en edes lelkem neziecze
mikepen megen mennec es fo̗ldnec ky̋ralʼne azzońa
nem zekeren : de ǵalog eǵ nehan zy̋zel mellʼec
uele hot hon lakoznac uala ¶ Mert mikoron :
Mariat az : templombol ky̋ hozac soha nem
ualhatnac uala meg to̗le az : zy̋zec : az : o̗ edes
eletenec okaert ¶ O en edes istenem mikepen :
megen uala az naǵ ko̗ues heǵeken altal :


{346}
¶ Mert iǵen naǵ heges fo̗ld uala : es olʼ mezze :
uala : hoǵ nazaret ierusalemhez : harmicz : neǵ :
melʼfo̗ld uala : Ierusalemhez : az : varos ky̋ben za-
karías lakozíc uala : neǵ melʼfo̗ld uala ezeket :
monǵa zent bernard doctor :¶ Megen uala ma-
ríaual az : zent zemermeskedes zeǵenseg : es mi-
nden iozagocnac ty̋ztesseǵe ¶ Vele megen men-
nec es fo̗ldnec teremto̗ie vr ihūs xpūs naǵ sere-
gel de nem ez : uilagi hy̋usagossal de anǵalʼok-
nac sereǵeuel : nem uala tero̗h : o̗ zy̋leienec mi
kepen egeb azzońocnac hanem incab ky̋nńebeti
uala o̗ttet ¶ O melʼ bodog uolt uolna az ky̋
eleibe ment volna azzońonc maríanac : es keze-
nesnec zauat uette volna to̗le : es be me<n>ne zak-
aríasnac hazaba : es eleb o̗ kezene ket okaert :
elo̗ mert alazatosb uala azzońonc maría ¶ 
Massod okaert mert meltosagosb uala : zent : er-
sebetnel : hoǵ ennec míatta azzońonc ziz maīa
keges uoltat meg mutatnay̋a :¶ Ezt iol ezo̗nc-
be kel venno̗nc mikepen : Ludulfus neuo̗ -
doctor : monǵa : hoǵ hat y̋elo̗s dolgot ten im az :
isten zy̋lo̗ maria mellʼet mies ha nem teendo̗nc :
ketsegnekẏl az : o̗ fy̋anac vronc Ihūs xpūsnac


{347}
orzagaba : be nem meheto̗nc ¶ Elso̗t ezt teue hog
fel kele : kelio̗nc fel mies : es ez : fo̗ldieket ne keuanń :-
uc ¶ Mert mikepen zent Ǵergel doctor monǵa Mindē
ember attul incab : zacad el istení zeretetto̗l mineuel
inkab : ez : fo̗ldiekbe geńerkedic ime uǵmond ez : uilag :
nac zereto̗i futosnac sokadalmacrol sokadalmakra :
Nemellʼec keresnec kazdagsagot nemellʼec ty̋ztesseget ¶ De :
mit monǵac az : kazdaggokrol : ky̋c by̋zońaba nag :
mucaual keresic azt : naǵ felelmel by̋riac naǵ kese-
ro̗seǵel boczatiac ky̋ kezo̗cbo̗l : ezeket monǵa zent Ger-
gelʼ ¶ Masod dolgot to̗n : azzońonc maria mert az : he-
ǵekre mene fel : meny̋o̗nc fel mies az : heǵekre : keuańoc
az : meńorzagnac bodogsagat : es isten zinenec latasat :
Mert erre hy̋u mikent az : aldot marianac zy̋lo̗tte :
belso̗ ihlesnec miatta ¶ Meg iria iǵen zepen zent :
bernard doctor : mikepen hy̋u naponked xpūs minket
by̋neseket hoǵ hozy̋a terio̗nc imigen mond ¶ O en :
ny̋aualʼas lelko̗m tekinczed meg mi kepen hiw az te :
ieǵesed monduan ¶ Ter' en hoziam zegen lelec mert :
inǵen may̋d : meg o̗leted magadat by̋nnec miatta : ter'
hoziam mert en uaǵoc te tero̗mto̗d : ter hoziam en :
uaǵoc te meg ualtod : ter' hoziam mert en uaǵoc te
uigaztalod : ha ezec keuesnec latatíc neket / Tery̋
hoziam mert en vaǵoc ky̋ naǵ beuseǵel meg


{348}
Aíandocozlac teǵedet ¶ Ter en hoziam mert : en : ua-
ǵoc ky̋ ilʼ igen nemessen tero̗mtetelec teǵedet Ter :
hoziam mert en ualtalac meg naǵ kesero̗seges hala-
lomal az : o̗rec halaltol : Ter hoziam mert en uízlec :
az meg zerzet : bodogsagba : fel ky̋alt megís zent :
bernard doctor ímezt monduan O ńaualʼas lelec
ter' meg az by̋nbo̗l latode : míkepen uar xpūs az :
az : magas kereztfan ame le hay̋totta feíet hoǵ :
teǵedet by̋nest meg appolʼon : el tery̋ezto̗tte cary̋at :
hoǵ tegedet hozy̋a o̗lelío̗n : meg ny̋atta marcat hoǵ
by̋neidet meg boczassa : meg zeǵeztette labaít hoǵ el
menńen elo̗tted : nitua o̗ zentseǵes oldala arra hog
be boczat tegedet ha acarod ter' hozy̋a azert az :
by̋nbo̗l mert bízon o̗ro̗mest hozia fogad tegedet :
ezeket monǵa zent bernard doctor ¶ Harmad me-
llʼet azzońonc maría · to̗n ímez : hoǵ síete : Sy̋eso̗nc míes
az : ío dologra : mert míkepen zent agoston doctor mo-
nǵa czac : az : lezen meńorzagba kenczo̗nc ky̋t
ínnet uizo̗nc oda :¶ Arań <l> zauí zent Ianos azt
monǵa : semí ezenkepen el nem fordíty̋a mí eleto̗nket :
mint az : ío dolognac el halogatasa : Neǵedet : to̗n :
azzońonc maria íuue íudanac varasaba : míes men :-
ny̋onc be íudanac uarasaba : azaz : zent y̋ǵhazba :
es naǵ edessen díczerío̗c ístent : es kerío̗c by̋no̗nc


{349}
boczanaty̋at :¶ Oto̗d dolgot : to̗n : azzońonc Maria
mert be mene zakarias hazaba : menńonc be míes
zakarias hazaba : nem keuetuen : mi hy̋usagos gondo-
latincat : de incab meg emlekezio̗nc istennec paranczo-
latirol es meg tarczuc azokat :¶ Hatod dolgot : to̗n
azzońonc maría mert kezo̗ne zent ersebetnec : kezo̗n :
ńo̗nc mies ersebetnec azaz : minden teremto̗t allatnac :
meg utaluan azocat : es czac istenbe uesso̗c mi keuan :
saguncat :¶ .
egottan : mine kezo̗ne azzońonc · Maria · zent :
ersebet azzonnac : Ianos be telec zent lelo̗kel o̗ anńanac
mehebe : es meg erze o̗ vranac y̋elen uoltat : es kínet
ńelueuel nem ko̗zenhet uala : uigasag teueseuel ko̗-
zo̗ne : mert ottan eruendezni kezde : es uigadozni olʼha :
o̗ vranac elo̗tte : akarna fel kelni : es olʼha azt mutat :-
naia hoǵ o̗ro̗mest eleíbe menne ha lehetne :¶ Mond :
meg io ǵemec : mond meg profetaknac fey̋edelme : mert
meltan naǵob uaǵ profetanal :: honnat uaǵon neko̗d
ez : uigasag : meg ez : uilagra sem zo̗letel : es imar pro
fetalz : vradnac ielen uoltat meg esmered : ky̋nec :
miert zoddal nem ko̗zo̗nhetel : uigasagodal ko̗zo̗nz :
¶ O melʼ o̗ro̗mest eleibe mennel ha : ez : uilagra :
zy̋lettel uolna : es ezt kezdenet ky̋altani ¶ Ime isten-
nec barańa : Ime ez ky̋ el uezy̋ ez uilagnac :


{350}
by̋neít ¶ Ennec utanna be zent ersebet azzoń zent :
lelekel : o̗ fianac erdo̗menec míatta mert Ianos baptí :
sta : telec meg zent lelo̗kel elo̗zer : oztan uǵ az o̗ :
anńa : vǵan meg oluada : o̗ lelke naǵ uígasagnac miata
fel ǵeriezte : zent lelec o̗ttet : kezde az : ísten zy̋lo mari-
at : naǵ ty̋ztessegel : elelǵetni es apolgatni : es o̗ro̗menec :
okaert : naǵ zozattal fel ky̋alʼta : mert Ianos tanoí-
ta : meg belo̗l mit kellene : innet ky̋uo̗l ersebetnec :
czelekedni minec okaert Ianos nem zolhat uala : zolíta
o̗ttet naǵ ky̋altassal monduan :: Aldot uaǵ te azzoń-
oknac fo̗lo̗tte : es aldot te mehednec gío̗melcze : mellʼ :-
eknec míatta : aldomas zal mi reanc ¶ Honnaton :
uagon ez : en neko̗m hoǵ en uramnac anńa io̗íen :
en hozy̋am : azaz : minemo̗ igassagomal minemo̗ tete-
meńemel es minemo̗ erdemert to̗rtenc ennekem me-
ddo̗nec : vennec es embereknec ueleko̗desso̗c zerent :
atkozotnac : hoǵ en istennemnec anńa azaz : maría :
ío̗ne en hozy̋am : zolgaíahoz : ílʼ igen alazatosson :-
ty̋ztesseǵel es ay̋etatossagal : olʼha azt : mondanay̋a :
sem zentseǵemel : sem nemesuoltomal erdemlettem ::
ezt : de czac istennec malaztíabol ¶ O ísten zy̋lo̗ : 
maría by̋zońaba neko̗m kellett uolna íncab hozy̋ad :
mennem az te alazatossagot es az te fy̋adnac :


{351}
alazatossaga : kezeritet tegedet : hoǵ en hoziam io̗y̋ :
es bodoǵ uaǵ hoǵ hittel az : anǵalnac : mert meg tely̋e :-
ssednec te benned : melʼeket : ur teneket mondot :¶ O erse-
bet azzoń honnat : tudad meg hogy̋ istennec anńa uolna :
az : Maria By̋zon nem egebbo̗l mikent zent bernard :
doctor monga : hanem az te edes fiad Ianos monda meg
teneked :¶ 
aluan : azert maria ersebetnec feleletít hog o̗ttet :
isten anńanac monta uolna es neuezte uolna es bod-
ognac mondotta uolna : Touaba : az : alazatos María
nem halogathata :¶ Azert uǵan : meg oluada o̗ zy̋ue :
nag o̗ro̗mnec miatta :¶ kezde : uigasagnac eneket :
enekelni monduan :¶ Magaztatia en lelkem ur
Istent olʼha azt mondanaia az : isten zy̋lo̗ maría
¶ O en edes tiztelendo̗ azzońom ersebet azzoń :
te fel magaztacz : enǵemet : az : iokrol mellʼeket en :
bennem lacz : de az en lelkem tuly̋a'donitʼa ezt en :
vramnac teremtemnec : minden hato istennec : es o̗ttet
magaztatom fel : ez : giczeretbe :¶ Gondolʼacza-
meg azert xpūsnac ay̋etatos zolgaia mikepen uigad :
ez : ket ańa : zent ersebet azzoń : es az : ziz Maria
Diczeric Istent mind ketten az : germecnec fogada-
ssarol : es mind estuelig halacat aduan Istennec :


{352}
Naǵon diczerec Istent :¶ O melʼ igen bodog az haz :
holot : eǵo̗t lakozicuala : zent ersebet : azzoń es azzońonc :
Maria ¶ O ha az : te azzońoddal : mariaual : fel me-
hetnel : az : heǵekre : ha ersebetnec es az : ziznec latath-
atnad edesseges o̗lelgeteseket : alʼotom hoǵ az : zentse :-
ǵes eneket tudńa illic ¶ Magaztatia / en lelkem : ur
istent : bodogsagos mariaual : naǵ edessen enekeluen :
es az : czodalatos ǵermec Ihūst az : kiczínded Ianos
profetaual : tiztessegel ímadnad :¶ Azert iria zent :
anselmus doctor : eǵ huganac monduan ¶ Imar :
edesseges azzońoddal meń fel az : hegekre az : meddo̗ :
ersebetnec es az ziz marianac nezied : tiztasagos o̗lel-
ǵeteso̗ket : es nezt iol meg míkepen ko̗zo̗n maria :
ersebetnec melʼ kezenetbo̗l az : zolga o̗ urat meg esme-
re : es naǵ mondhatatlan : o̗ro̗mel meg profetala :?
¶ O melʼ bodog mehec melʼekbo̗l mind ez : zeles uílag-
nac iduo̗ssege tamada : futaiamal oda : tekincz meg
ez : nemes uigasagot : esiel le : mind maríanac mind :
ersebetnec laba elo̗t : es maríanac mehebe o̗leld hoz :-
y̋ad : az te edes ieǵessedet : ur Ihūst xpūst : es ersebetnec
mehebe : tiztelʼed Ianost : es keried hog imaǵon- /
- / erted-


{353}
ezeket monǵa zent Anselmus doctor :¶ O en ·
edes isteno̗m : melʼ igo̗n naǵ čodalatos : dolog : ez ime
meńorzagnac : ky̋ralne azzońa : mego̗n o̗rsebo̗tho̗z ·
xpūs lanoshoz : Azoń zolgalo leańahoz : ur xpūs
zolgay̋ahoz : es maria o̗rsebo̗tnec zolgal : valʼon <.>
miert : tezy̋ bizoń nem eǵebert : hanem azert hoǵ mies
maguncat meg alaznoíoc melʼ alazatossagrol kiual-
t keppen : dičeco̗dic maria o̗ enekebe y̋ol lehet min-
den : iozaggal telʼes uolna : de čac az : alazatossagot :
dičere : monduan : meg <k> tekinte o̗ zolgaloleańanac :
alazatossagat :¶ Azert te : es meg alazy̋ad mari-
aual magadat : es ualami y̋oth tez : mind istennec :
tulay̋doničad : es o̗ to̗le : tarčad :¶ Es lacozec :
maria o̗rsebo̗ttel : olʼ mint harom honapon kinec :
uigaztalasaert y̋oth uala : zolgaluan neky̋ alaza-
tosson : ty̋zto̗sseggel : es ay̋etatossagal : mindenecbe :
melʼeket tehet uala : olʼ mint el feledko̗zo̗t uolna /
arrol hog istennec ańa : es meńnec fo̗ldnec ky̋ral-
ne azzońa uolna : mind addeg oth lacozec mignem :
el y̋o̗ue o̗rsebo̗tnec zy̋lesenec napy̋a / ¶ 
Azert micoron el íuta o̗rsebo̗tnec zy̋lese-
nec napy̋a : zy̋le zent lanost pento̗co̗n : ky̋t micoron
zy̋lt uolna : az : isten zy̋lo̗ maria nag edo̗ssen


{354}
apolgatʼa uala : o̗ttet Fo̗ro̗zti uala : es be · polalʼa :
uala / mert meg az eǵeb embo̗rnec : hazaba : es :
incab acar uala : zolgani honnem mínt :
neky̋ zolgalnanac :¶ haluan azt az o̗ zomze-
dí : hog írgalmassagot to̗th uolna ur isten :
o̗ uele : uigadnac uala uele o̗zue :¶ 
Zent Ianos zy̋letesenec ńolczad napy̋an : hoz-
y̋a : y̋ouenec : hog kerńel metelneíec o̗tteth :
es az kerńel metelesnec napy̋an adnac uala :
az ǵermo̗cre neuet : mint mostan az ko̗ro̗z-
to̗les coron : es hiuy̋ac uala o̗tteth attʼanac :
neuen : zacariasnac ¶ Es felele : az :
o̗ ańa : monduan · semmikepen ne neuezieto̗c :
zacariasnac : hanem Ianosnac : ezt isten íe-
lo̗nto̗tte uala meg nekí :¶ Mert :
zacarías hog nem hy̋t uala az anǵalnac :
ottan meg nemula ¶ Intíc uala zaca-
ríast : mutogatasnac : miatta kinec acarna-
y̋a : neuezni : tablat : kere zakarias es imezt ira :
monduan : Ianos az : o̗ neue : olʼha azt mondanaía
Nem : en neuezo̗m Ianosnac de istento̗l neuezteto̗t-
-Annac :


{355}
es legottan meg nilec zacariasnac zaia es meg-
odoztatec o̗ ńelue : mert az : melʼet meg ko̗to̗zo̗tt ual-
a : az : hitetlenseg meg odoza : az : hit : es zoluala : al-
duan az ur istent : o̗ aiandokiert : monduan :¶ 
Aldot Izdraelnec ura istene mert meg latogata : es
meg ualta o̗ nepet : es naǵ felelm lo̗n mind o̗ zom-
zedin azokert melʼec : lettenec uala lanos zy̋letesenec :
napian es mondnac uala o̗ magogba :¶ Miczoda es
minemo̗ lezen : ez : ǵermec bizońaba igen naǵ lezo̗n
es dichereto̗s ¶ 
z isten zy̋lo̗ maria uegezetre meg alda :
zacariast ersebo̗to̗t es ianost : es tere nazaretbe :
oh melʼ igen siruala zacarías et ersebet mikoron :
maria es uilagnac o̗ro̗me tere o̗ hazaíaba Oh
melʼ igen bancodic uala zent Ianosis raíta ¶ Tere :
az o̗ hazaba : holot sem keńert sem bort sem eǵeb ne
mo̗ zikseget nem lele : lacozec zacariasnal harom
honapon : netalantal kedue zerent uala o̗ to̗le itala
mert cazdag uala zacarías imar haza ter : az :
naǵ zegensegre : holot kezeuel muncalcoduan :
keresi uala naponkedualo eleseget : keńero̗lío̗nc :


{356}
Azert míes raíta es keuessic o̗ttet az zent zeghe-
nsegbe : es keńeregio̗nc neki monduan zent ansel-
mus doctoral : kero̗nc tegedet azzońonc maría
az : malaztnac míatta : melʼel tegedet az : keges :
minden hato isten : ilʼ igen fel magaztatot : hoǵ :
ez : ńaualʼas eletnec utanna : ueled o̗zue o̗ro̗cke :
dicherhessio̗c te fiadad mi uronc Ihūst xpūst /:
¶ Dauid en azt mondam ur Istennec :: en meg
vallom hamissagímat en ellenem es te meg bocza
tad en bíneímnec kegetlenseget : vram isten ¶ 
Iǵ kel istennec ko̗ńo̗rgeni az : by̋nes embernec :
¶ Dauid te elfordohad : te zemeidet en by̋nei-
mro̗l : es megboczassad enneko̗m minden keget-
lensegimet vram isten ez bezedbo̗l harom ta-
nusag adaty̋c mineko̗nc ¶ Elo̗ az ǵonasnac :
naǵ hatalmassaga : ky̋t meg irt zent lucach :
keńuenec ty̋zenńolczad rezeben :¶ Mert mihe-
lt : az : ielo̗s by̋no̗s azt monda : Isten leǵ írgal
mas ennekem by̋nesnec : ottan mínden by̋neí
meg bochatatec es ígazuluan mene ky̋ az :


{357}
templombol :¶ Maria magdalenanac es ǵo-
nasnac miatta : bochatatanac meg o̗ by̋neí ¶ 
ky̋t meg irt zent lucacz : euangelista keńuenec :
heted rezebe :¶ Meg boczatatanac v́ neky̋ sok :
by̋nei mert o̗ igen naǵon zerete : ky̋t meg irt :
ezechiel profeta : keńuenec ty̋zenńolczad rezebe /
¶ Masod tanusag ez : hoǵ miert naǵ ziksege :
legen az : by̋nes embernec : az igaz ǵonasra : ky̋t :
meg irt Zent lucacz :: keńuenec heted rezebe :
es zent mathe ńolczad rezebe ¶ Mutassatoc meg
az : papocnac magatotac : mert uǵmond zent
amborus doctor :¶ Seminemo̗ ember isten elo̗t
igaz : ǵonas nekúl : megnem igazulhat :¶ zent
agoston doctor es uǵmond : az : ǵonas nem eǵeb
hanem ez : hoǵ az el reito̗t ruthat sebnec re-
menseget allata ky̋ nitasa ki ielo̗ntese ¶ 
Harmad tanusag ez : az : igaz : ǵonasnac o̗
naǵ haznalatos uolta :¶ Mert : az zent ago-
ston doctor uǵmond az : igaz ǵonas minden /
iozagnac eredeti es haznalatʼa : Isidorus ne-
uo̗ doctor es uǵmond :¶ Mindo̗nnemo̗ io̗ue-
-ndo̗-


{358}
Iozagnac : remensege : az : ígaz ǵonasba : uaǵon :
Ty̋zenket : haznalattʼa uaǵon : az : ígaz : ǵonasnac :
¶ Elso̗ haznalattʼa : hoǵ embernec o̗ elmeíet
meg uílagosíttʼa lelky̋ esmeretre :¶ ky̋ro̗l uǵ ír
zent íeremías profeta : keńuenec harmad rezebe /
emeldet fel te zemedet : lassad : hol : uaǵ : az : az :
lassad hoǵ ha by̋mbe uaǵ : auaǵ nem uaǵ :
ha by̋nbe uaǵ tahat kel fel : az : by̋mbo̗l ¶ 
ky̋ro̗l uǵ ir zent pal apastal : romay̋acnac :
ko̗ldo̗t leuelenec : ty̋zenharmad rezeben ¶ ldeíe
uolna almatocbalol : fel serkenneto̗c : fel ky̋c fe-
ko̗zto̗c : tamaǵǵatoc fel meg uílagosít ur isten-
seg o̗ zent malazttʼanac miatta :: Embernec o̗
lelkenec uǵ kel meg uílagossulńa hoǵ ístent :
es o̗nno̗nmagat : meg esmeríe ez : ilʼen esmeret :
nem lehet eǵǵebbo̗l : hanem chac : az : bo̗lcz : em-
bernec o̗ igaz : ǵonasanac miatta : lehet ¶ Vǵ :
zent Ianos keńuenec ky̋lenced rezebe : Gristus
micoron : az : uacot : az : uizre ky̋lde : hoǵ ze-
meit meg mossa : uǵ monda : meg mossam :
zemeimet es im latoc : az uacon ertetíc


{359}
halalos by̋nbeli ember : az : o̗ zemenec meg mo-
sasan : ertetit az : igaz : ǵonas :¶ Mert az : hala-
los by̋nbeli embo̗rnec o̗ lelky̋ zeme : igaz : ǵona-
snac miatta : uilagossitatít meg :¶ Azert aky̋-
o̗no̗nmagat nem esmeri az : olʼ embo̗r istent sem :
esmeri : valamelʼ embo̗r istent esmeri isten es / 
esmeri az embo̗rt : dauid isten esmertetec iudea-
ban : az az isten igen esmereto̗s az : ǵono embo̗r-
nel : kic o̗ bineket : igazan meg ǵońńac :¶ zent :
amburus doctor uǵmond : hoǵ az : igaz : ǵonas-
nac anne haznalattʼa uaǵon : hoǵ embo̗rnec o̗ :
halalanac ideien : o̗rdo̗go̗c meg ty̋ltatnac az :-
igazan meg ǵont by̋nnec uadolasarol de : czac :
meg sem tudy̋ac uǵ feledíc el az : igazan meg
ǵont by̋nt :¶ Masod haznalattʼa az : igaz : ǵonas-
nac imez : hoǵ embo̗r : istennec irgalmassagat :
ńeri az : igaz : ǵonasnac miatta ¶ Neǵ okaert :
adatic istennec irgalmassaga embo̗rnec o̗ ǵona-
saban : elo̗ hasonlatossagnac okaert :¶ Mert
uǵmond hugo neuo̗ doctor : Isten az : okaert :
engede : azt hoǵ embo̗r embo̗rho̗z : ǵonneiec hoǵ
embo̗r : meg merneie o̗ by̋neit naǵ batorsagal :


{360}
ǵonní ¶ Mas hítelnec okaert : mert ammít ott
mondaz : az : confessornac elo̗tte meg kel hy̋nni /
Nem mondnac uǵan nekí mínt xpūsnac mon-
dnac uala · az : sy̋doc :¶ ky̋t meg írt : zent : Ianos :
keńuenec ńolczad rezebe : tenno̗n magad : tez :
tanobízonsagot tenno̗n magadrol atte tanobíz-
onsagot nem ígaz :¶ Harmad zabadulasnac :
okaert : mert nem olʼan : az : ǵonasbeli uallas :
mínt ez : uilagi zecben ualo uallas mert ez : uila-
agi zecben ha meg uallod te by̋no̗det ottan :
by̋no̗sse leez : es eleg te halalodra :¶ De : az :
istennec uicariosanac : zeky̋ben ha meg uallod :
te by̋neidet : ottan meg igazulz : es meg zabadulz :
mert uǵmond zent Ieronimus doctor ¶ Mínel :
íncab embo̗r o̗ by̋neít meg uadolʼa : igazan annal íncab :
meg zabadul : ístennec elo̗tte ¶ Neǵed ocaert :
az : o̗ro̗c : dy̋czo̗segnec : uallasaert : ky̋t meg írt :
bo̗lcz : eǵǵíc ko̗ńuenec huzon ńolczad rezeben :
Valakic o̗ by̋noket : el reíto̗getít nem íutt<a>-
hatnac : az : o̗ro̗k dy̋czo̗segnec uallasara : az :
o̗ro̗k dy̋czesegnec uallasa adatít ígaz ǵonas-
-nac :


{361}
Haznalattʼabol Istennec irgalmassaganac miatta
ky̋ro̗l uǵ ir zent Iacab apastal : ko̗ńuenec ma-
sod rezeben Vr istennec o̗ naǵ irgalmassaga :
ez : uilagban fo̗lil muly̋a o̗ igassagat :¶ zent :
dauid uǵmond az : soltar ko̗ńben fo̗ldnec :-
zine telʼes vr ístennec : irgalmassagaual ¶ :
Harmad : haznalattʼa : az ígaz : ǵonasnac imez :
hog embo̗rt o̗ lelky̋ halalabol feltamazt : mert
uǵmond zent agoston doctor : ky̋to̗l ez : hy̋ut :
nepec nem : felnec : ez : ilʼ : halal adatic embo̗rnec
a by̋nnec miatta : ky̋ miat az lelekel meg hal :
istembe : ky̋t meg irt zent Ianos latasarol ualo :
ko̗ńueben es uǵmond ¶ Azt monǵad az : sardis
beli pispecnec : zemero̗m az : hoǵ meg holt o̗ lel-
keben : zent Ieronimus es uǵ mond :¶ Embo̗rnec :
o̗ lelky̋ halala ez : uilagon leletetic by̋nnec miatta :
hoǵ ky̋ pocolba : soha megnem foǵadcozíc vǵ :
mondnac az : bo̗lczec hoǵ az : ǵilcos ky̋ meg :
o̗lte az embo̗rt : ha oda menend el ered vere
az holt testnec : ezenkepen az : igaz : ǵonas :
ky̋ meg o̗lte az : by̋nt : embo̗rbe : minden by̋nt :
ky̋ uonzon embo̗rbo̗l : ez ilʼetennec semi felel-
-me :


{362}
nínczen :¶ Mert o̗nmagat tuǵǵa ísten elo̗t :/
ígaznac lenní · Eusebíus es uǵmond Mínden :
ígazan ǵont embo̗r : íelo̗sben es ńluan esmeri
magat keńnebnec lenní az ígaz ǵonasnac mí-
atta : mert uǵmond bo̗lcz : ahol embo̗rnec ty̋zta :
leend : o̗ lelke ott coronked uígasag uaǵon
Mert uǵmond zent Thamas doctor : hoǵ az : ko̗ńo̗
allat fel igeko̗zíc de az nehez : allat : le essy̋c :
Azonkepen mineuel incab uala melʼ lelo̗c igaz :
ǵonasnac miatta : meg ky̋ńebio̗l az : olʼ lelec mi-
ndo̗ncoron istenho̗z : meńorzagba : igeko̗zy̋c :·
de az : halalos by̋mbeli lelo̗c : az : by̋nnec nehez-
segeuel : ala esy̋c : houa ? nem eǵebo̗ue : hanem /
pocolnac o̗ torcaba :¶ Erro̗l : uǵmond zent :
dauid az : soltar ko̗ńben : Mikent az : naǵ tero̗h :
meg nehezy̋t embo̗rt : azonkepen az : halalos : by̋n-
meg nehezití embo̗rnec o̗ lelket :¶ Manasses
mikepen : az : tengo̗rnec fo̗ueńe meg nehezit
embo̗rt Azzonkepen az : by̋nnec socsaga meg
neheziti embo̗rnec o̗ lelket :¶ Nolczad hazn-
alattʼa az : igaz : ǵonasnac imez hog pocolbelí
o̗rdo̗g meg ǵalaztatic az igaz ǵonasnac :


{363}
miatta :¶ Mert pocolbelí o̗rdo̗g uolt embornec :
ty̋tko̗s barattʼa : mig embo̗r : az binben lacozet :
de az igaz ǵonasnac miatta : meg y̋elo̗ntetíc :
pocolbeli o̗rdo̗gnec : o̗ titcon ualo : alnacsaga :
ky̋ben meg ǵalaztatic o̗ neky̋ kego̗tlensege :¶ :
Mert valamicoron : az bino̗s embo̗r pocolbely̋ :
o̗rdo̗g : ko̗zo̗t : es o̗nno̗nko̗zo̗tte : uala ty̋tcoc : ky̋ :
y̋elo̗nti az : igaz ǵonasban · ottan o̗rdo̗g meg :
uety̋ baratsagat : az embo̗rrel : es : az : utan az :
embo̗rt nem keserty̋ olʼan ero̗ssen : mint meg :
irta bo̗lč eǵgic ko̗ńuenec : heted rezeben :
¶ Valaky̋ baratʼanac Titkay̋at meg ::
y̋olo̗ntí az meg zektte : hy̋tith az : <nem> utan : nenkel :
barattʼaua fogadni azt maganac :¶ Ky̋t :
meg : irt zent Lucacz euangelista : ko̗ńuenec :
ty̋zo̗nketto̗d : rezeben : Ninčen olʼ ty̋toc ky̋ me-
gnem ielo̗ntetic ha ez uilagon : igaz ǵonasnac :
miatta : ky̋ nem ielo̗nnendic tahat o̗ halala-
nac utanna : itelet napy̋an : es ky̋ y̋elo̗nic :
mind istennec : es mind az zento̗cnec o̗ :
elo̗tto̗c ¶ Ky̋ro̗l uǵmond : Abacuk profeta :
¶ Minden allat itelet : napy̋an az bino̗s :
embo̗rre uadolast tezo̗n · Profeta es uǵmo-
-: nd-


{364}
ha te el rey̋to̗d te keǵo̗tlensego̗det : Isten meg :
ielo̗nti te ellensego̗dnec :¶ Zent Agostones uǵmo-
nd : Mint incab embo̗r o̗ bineit : el rey̋ti isten :
annal íncab : ky̋ ielo̗nti ¶ Kilenced : hazna-
lattʼa az : igaz : ǵonasnac : binnec bočanatʼa :
ky̋ o̗ ǵonasanac : ideien istennec bino̗sse haǵǵa :
magat : ky̋ meg uaǵon iruan masod ky̋raly̋ :
ko̗ńnec : ty̋zo̗nketto̗d rezeben :¶ Micoron :
isten : Nathan profetat dauid ky̋ralʼhoz ky̋-
lde : mícoron uríast : meg o̗lette uala : es o̗ fele-
seget el uo̗tte uala : A profeta meg monda o̗ :
bíney̋t : dauid ottan bíno̗sse : haǵa magat :
ístennec :¶ Nathan profeta az monda íste-
n felo̗l dauidnac :¶ Míert bíno̗sse uallad :
magadat azt monǵa ur isten meg bočatuan :
vannac te bineid : Mint meg uaǵon iruan DanieI :
profeta : ko̗ńuenec : harmad rezeben : micoron :
Nabugodonozor : az harom ify̋at az ego̗ kemo̗n-
cebe uettete : Azt mondac uram isten bíno̗sso̗c-
nec vadolʼoc mi maguncat : te neko̗d : Mint azt :
mondac : ottan mindo̗n binto̗l meg tiztulanac :
es az ty̋z nekic nem arta : Iǵ uaǵon meg irua-
n : zent : Lucacz : euangelistanac : es : ko̗ńuenec :


{365}
tizen ńolczad rezeben ¶ ket embo̗r : mene fel :
az : templomban : eǵǵic ualo ielo̗s by̋no̗s ky̋
o̗ zemeit meńorzagra : nem meriuala fel eme-
lnie de o̗ melʼy̋et ueriuala : es azt monǵauala :
¶ Vram Isten irgalmaz : enneko̗m by̋no̗snec :
by̋nneky̋l mene : ky̋ az : templombol : zent dauíd
es uǵmond az : soltar : ko̗ńben az : igaz : gonasrol :
bizonsag az : fo̗ldro̗l tamada : es igazsag meń-
orzagbol tekinte az : az : hog embo̗r ky̋ fo̗ldbo̗l :
valo bizonsaggal : uadolʼa : meg o̗ by̋neít ¶ 
Mert isten micoron : lattʼa : az : embo̗rnec o̗ by̋ne-
ro̗l ualo to̗ro̗delmesseget : es : bizonsaggal ualo
meg uadolasat : Vr isten meńorzagbol : irgalma :
ssagnac miatta : meg <.> tekenti : az : az : meg boča-
ty̋a o̗ neki bineít || De azocnac bočattʼa meg :
ur istenseg o̗ bino̗ket : mikepen az : zent gergo̗r
papa es doctor monǵa : kic igazan vadolʼac
meg o̗ bino̗ket es o̗mmagocat meg alazy̋ac :
istennec elo̗tte :¶ Mert uǵmond moy̋ses elso̗
ko̗ńuenec Harmad rezeben : Emleko̗zy̋el :


{366}
meg embo̗r : mert : por uaǵ : es hamu uag :
mert ha embo̗r : azt meg gondolʼa : melʼ nag
uezo̗delm : ky̋ o̗ ǵonasat : soca halogattʼa bíz
ońaba síetne : embo̗r : o̗ bínebo̗l : ky̋ tiztulńa :
¶ Mert uǵmond zent agoston doctor :¶ 
Meneuel istenseg touabba : halogattʼa o̗ bíneit
o̗ bineít ha az embo̗r megnem terend : ísten-
seg : annal · naǵob : kemenseggel : ǵetrí meg o̗ :
ígassaganac ideien : Mert uǵmond zent ger-
go̗r papa es doctor : Igo̗n keues ido̗ az : ky̋ben :
az by̋nos embo̗r generko̗díc : ez : uilagba : de :
az : kenńa o̗ro̗cke lezo̗n :|| Azert monǵa zent
pal apastal : az : by̋nnec utanna o̗ro̗c ken :
¶ Thized haznaliatʼa az : igaz ǵonasnac
binro̗l eleg tetel : az : binro̗l eleg tetel ket :
okaert : adatíc embo̗rnec :¶ Elso̗ ocaert :
adatíc az : confessornac : hatalmmabol ¶ 
Mert uǵmond zent Thamas doctor : hoǵ : az :
ǵonas nem haznalatos az : elegtetel nekíul /
Ha embo̗r : tehetí : De : ha : embo̗rnec olʼ zy̋csege ·


{367}
leend hoǵ nem tehet eleget : eleg istennec elo̗tte :
az : y̋o acarat : Ez : adatic az : confessornac :
acarattʼabol : es hatalmmabol : melʼ hatalm : o̗ :
neki istento̗l uaǵon : aduan :¶ Erro̗l uǵ : ir :
zent Ianos ko̗ńuenec huzad rezeben : es zent
mathe : tizeńńolczad rezeben ¶ Menńeto̗cel :
mind uilagotmia : predicalʼatoc : euangeliomot :
es az : kicnec : o̗ by̋no̗ket meg bočatanǵatoc meg
bočattuan leznec : de az : ky̋cnec o̗ by̋no̗ket :
meg tartanǵatoc : menńorzagban es meg :
tartatuan leznec :¶ Mas ocaert adatic az :
zent ǵonas zemermesko̗desnec : ocaert : mert :
igo̗n haznalatos embo̗rnec : az : ǵonasban ::
az : zo̗mermo̗sko̗des : kinec miatta embo̗r o̗ :
by̋neit megnem merneie mondani ¶ Mert ez :
ilʼ zo̗mermo̗ko̗des incab : ǵalazatot : hoz : embo̗r-
nec :¶ Azert monǵa bo̗lcz : eǵǵic ko̗ńuenec :-
tizenneǵed rezeben :¶ Vaǵon olʼ ǵalazat : hoǵ
ky̋ bint hoz : embo̗rnec : mint iudasnac : es
uaǵon olʼ ǵalazat : az : az :: az : igaz : ǵonasban :
ualo zemermo̗sko̗des hoǵ ky̋ malaztot hoz


{368}
es díco̗sego̗t hoz :¶ Mert uǵmond zent eusebíus
Senkí ne zemermesko̗díec uǵ hoǵ o̗ bineit meg :-
ne merneie mondani : zemero̗mko̗desben ¶ zent :
agoston es uǵmond : Naǵ eleg tetellel : aldozic
ez : ilʼ embo̗r istennec : o̗ bíneinec bočanaty̋arol :
ky̋ o̗ zemermesko̗desen : uǵ uralcodic hog o̗ :
bineit ígazan meg uadolʼa :¶ Ríchardus neūu
doctor es uǵmond : Naǵobaz : zemermesko̗des
az : ígaz : ǵonasban : anneual : Naǵoban fenlíc
az : embo̗r : istennec elo̗tte :¶ Tizeneǵged haz :-
nalattʼa az : igaz : ǵonasnac : hoǵ istennec ma
lazttʼa o̗regbbo̗l : embo̗rben : az : igaz ǵonasnac
miatta : mert micoron embo̗r igazan megh :
ǵonńa : o̗ bíneít alazatossaggal : ǵacorta : olʼ :
malazt adatíc embo̗rnec : Nem uǵ : hoǵ : o̗ :
bíneít el reíteneíe de incab minden nehezseges
penitenciat fel uenne : es mindennemo̗ nehezsege-
ket istennec zeretetíert fel : uenne auaǵ el :
zenuedne :¶ Mint agabos monda zent palnac
ekkepen ko̗to̗znec meg tegedet : ez : ko̗tellel : Ie-
rusalemben :|| Monda zent paI o̗ neky̋
Nem uǵ hoǵ ko̗to̗zesto̗l : felnec : es attol :


{369}
en oda nem mernec mennem de incab kez : ua-
ǵoc minden nehezsegre : es halalra Cristusnac :
zeretetiert mennem ¶ Mert zent pal nem felel-
mec meg az : profetanac o̗ mondasatol : mert :
o̗ benne naǵobban uala istennec : malaztʼa : ho-
nem az : profetaban azert az : igaz : ǵonasban :
istennec malaztʼa : o̗regbbo̗l : embo̗rben es o̗ zic-
seǵenec ideien : meg halgattatic istento̗l :¶ Mint
meg uaǵon iruan : o to̗ruenben : Iasaias profeta-
nac ko̗ńuenec harmicz ńolczad rezeben Mi-
coron az : minden : hato isten Isaiast kilde : eze :
chias ky̋ralʼhoz : Az : ky̋ralʼ cōr uala es /
aǵaban feczic uala : azt monda az profeta az :
ky̋ralʼnac : Vǵmond ur isten : zo̗ro̗zied meg te :
hazadad : mert nem elz : touaba meg halz ez :
corsagban :¶ Az : ky̋ralʼ ezt halla es az falhoz :
fordula : sirńa kezde : es ez : zot monǵa uala
Vram isten ¶ Emleko̗zy̋el meg rolam Az pro :-
feta ky̋ mene ahazbol : es azt monda isten es-
meg az profetanac : ereǵel esmeg az : ky̋ralʼ
hoz : monǵad azt neki Nem halz : meg ez aǵadban


{370}
Mert meg hallottam : o̗ neki ko̗ńergeset : es /
tizen o̗tt eztento̗d : haǵoc elni Annac fo̗lo̗tte :
az : siriabeli ky̋ralʼnac hatalmatol meg otalm-
mazom o̗ttet : Az : cor ky̋ralʼon : ertetíc by̋no̗s
embo̗r : ky̋ halalos bínnec míatta : meg corult :
o̗ lelkeben : Azert : az : ílʼ embo̗rnec : ky̋nec o̗ lelke
meg corult halalos by̋nnec míatta : ígo̗n kel :
ístensego̗t kernie hoǵ isten o̗ttet meg uígazia
az : lelki corsagbol : o̗ zent malazty̋anac miatta :
Monduan : kerlec vram ísten írgalmaz en : ue-
lem : uígazy̋ad meg en corsagomat :¶ Mert :
zent Ieronímus uǵmond hoǵ az testí corsagot :
embo̗rnec zeretní kel : míert hoǵ ístento̗l adatíc
embo̗rnec mert acaratʼa nekíl lo̗tt embo̗rnec :
¶ de az : lelky̋ corsagot : ígo̗n kel ǵúlo̗lní embo̗r-
nec : mert nem ístento̗l : adatot hanem o̗rdo̗gnec :
keztetesebo̗l : es embo̗rnec o̗ gonoz : acaratʼabol :
adatot :¶ De : az : ígaz : gonasban meg uígaz :
tatíc embo̗rnec o̗ lelkí corsaga : ístení malazt-
nac míatta :¶ Mert uǵmond zent dauíd az :
soltar ko̗ńben Míkepen : az uíoz el oluad az :
túz ellen : vǵan azzonkepen az lelkí corsagh


{371}
el uez : az igaz : ǵonasnac miatta : ez : lelki corsag
igo̗n naǵ uezo̗delmet tezo̗n embo̗rnec :¶ Mert
uǵmond zent bernard : Ha mind ez : uilag eǵ
bino̗s embo̗rre uolna : az : bino̗s embo̗r : mind ez :
uilagot erte adanaia hoǵ istenseg čac eǵ ho-
rat engedne : o̗ neki halalanac ideien hoǵ : o̗
bineit igazan meg ǵonhatnaia es rola peni-
tenciat tarthatna :¶ Thizenketto̗d haznala-
tʼa az : igaz ǵonasnac : mert istennec dičeretire
ualo iozag : mert naǵob dičereto̗t : nem tehet
embo̗r vr istennee : mint ki igazan alazato
ssaggal : ǵonńa meg o̗ bineit ¶ Mert uǵ :
mondnae az zent doctoroc hoǵ ha mind
meńorzagbeli zento̗c zent anǵaloc : es fo̗ldo̗n :
ualo zent iamboroc · esedo̗znenec istennec elo̗-
tte : mind azocnac kereso̗cert sem tenne iste-
nseg anne irgalmassagot : az bino̗s embo̗rrel :
o̗ acaratʼa nekil hoǵ ha az : bino̗s embo̗r :
o̗ acaratʼaual meg nem ǵonneiec : mint embo̗r
o̗nno̗n zabad acaratʼaual : ǵonnaia meg :
o̗ bineit ¶ Mert uǵmond zent agoston doctor
Akky̋ tego̗det tero̗mto̗t : tennen acaratod :


{372}
nekíl nem iduo̗zit tego̗det : te nalad nekil :
Azert mícoron embo̗r ígaz : ǵonast tezo̗n : o̗ bíne-
y̋ro̗l acoron ístent dičerí :: o̗ ǵonasaban ¶ 
Mint am íruan uaǵon Iosue ko̗ńuenec : heted :
rezeben : mícoron meg tudac hoǵ acaron uítez :
uetko̗zec ístennec ellene : Vǵmonda Iosue : ak-
ary̋ad díčerní ístent : uadoly̋ad meg te bineidet :
¶ Az Iosuen ertetie az : confessor : Akaron
ertetit az : bino̗s embo̗r : az : bino̗s embo̗r aka-
ron dičeri istent mido̗n o̗ bineit igazan meg
vadoly̋a : Mert micoron o̗mmagat bino̗sse :
haǵǵa : acoron istent igaznac ualʼa Mert :
uǵmond zent dauid az : soltar ko̗ńben ¶ Te :
igaz : uaǵ uram isten es az : te iteleto̗d ígen :
ígaz :|| zent pal uǵmond sidocnac irt leue-
lenec harmad rezeben : Igaz : az : ur istennec ·
o̗ bezede : es igen haznalatos mert o̗ míatta
embo̗rnec o̗ro̗c dičo̗seg : adatíc melʼ díčo̗se :
go̗t aǵǵon neko̗nc atʼa fiu zentlelo̗c : <ky̋> :
ero̗ko̗l o̗ro̗cke ualhatno̗nc :¶ Mert uǵ ua-
ǵon meg irua harmad ky̋raly̋ ko̗ńnec :


{373}
masod rezeben :¶ Ereǵgel : be ierusalembe :
ott alcoss magadnac hazat : ierusalemben /
lacozy̋al ben ierusalembe : se ide se toua ki ne :
meń : ierusalembo̗l : mert uala melʼ horaban :
ki meǵ halalnac uaǵ fy̋a : az : az : zerńo̗ hala-
llal halz : meg :|| Azert monǵa zent agoston do-
ctor :|| Seminemú : bin ninčen : isten elo̗t olʼan
utalatos mint az : hoǵ : micoron istenseg em-
bo̗rnec o̗ bineit meg bočatta : es esmeg az :
binre ter o̗rúl az gonossagban a binben :
|| Mert uǵmond Ieremias profeta ko̗ń-
uenec tizeno̗to̗d rezeben : el isten hoǵ ha :
moy̋ses fel tamadna : es Samuel azoc ker-
nenec engo̗met : ez : nepert : hoǵ ninčen en
lo̗lko̗m ez : neppel : touaba uǵmonda isten :
ieremiasnac : Ne imaǵ engo̗met ez : nepert :
mert en tego̗det nem halgatlac meg o̗ :
erto̗c ¶ zent peto̗r es uǵ ir ko̗ńuenec :
masod rezeben :¶ Valamelʼ embo̗ro̗c : mi uro-
nc Cristusnac ihūsnac o̗ zeretetiert : o̗ bino̗-
ket meg ǵontac : Cristussal imar fel tama :-
-ttac-


{374}
lelo̗c : zerent : ha meg : az : binre terend imar :
meg holt : o̗ lelkeben : Iob uolt uolna az em :
bo̗rnec : az : az : ky̋sseb : uezo̗delm uolna hoǵ
istennec utath inǵen : meg se esmerte uolna :
honnem meg esmeruen rola eltert uolna :
ez : ilʼ embo̗r hasonlatos az : ebho̗z : mert uǵ :
mond bo̗lcz : ko̗ńuenec tízo̗no̗tto̗d rezeben :
¶ Valamelʼ embo̗r esmeg az : el mult bin-
re ter : ez : ilʼ embo̗r : hasonlatos az : ebho̗z :
ky̋ o̗ vndocsagara : teer es fel ńalʼa : auaǵ
uezi : Negied keppen gonozb ammeg ǵont
embo̗rt : bínben esni pocolbeli o̗rdo̗gnec em
bo̗rho̗z : ualo : tereseíert : az : binnec miatta :
¶ Mert uǵ uaǵon meg iruan zent ma :
the ko̗ńuenec : ty̋zenketto̗d rezeben es zent :
lucacz : ko̗ńuenec ty̋zenheted rezeben Mi-
coron az : fo̗rtelmes lelo̗c : ky̋ menend embo̗r
bo̗l : zaraz : helʼen iar : es keresko̗dic nem :
lel maganac lacodalmat :|| Azt monǵa :-
¶ No tudom meczec : esmeg el haza tero̗c :
honnan ky̋ io̗ttem uala : es heteth uezo̗n :
hog ky̋c o̗ to̗leto̗l alnakbac : es leli o̗ :


{375}
hazat : meg so̗po̗ruen : es meg eko̗súluen az :
elso̗ uezo̗delmenel · nehezeb lezo̗n az : utolso :
uezo̗delmme :|| Mert uǵmond zent gergo̗r :
es Az : binbe lacozo embo̗r : az el mult bi-
nere teruen : o̗ttet : pocolbeli o̗rdo̗g ero̗ssen :
tartʼa fogsagaban :¶ Beda neuú doctor es
uǵmond :|| Mig touabba tartʼa az : by̋no̗s
embo̗rt : az : pocolbeli o̗rdo̗g o̗ fogsagaban :
annal naǵob : nehezseggel : neheziti meg o̗ttet :
¶ Oto̗d keppen : gonozb : ammeg ǵont bin :-
ben esni istemnec malazty̋anac : el uezteseiert :
ky̋t embo̗r ńert uolt istento̗l : lelki feltamada
snac miatta ¶ Mint Iudasnac istenseg soc :
bineit bočattauala meg es o̗ neki malaztot
adot uala : de hoǵ esmeg az : kego̗tlensegre :
tere : el uezte istennec : malaztʼat :|| Ez : ilʼ :
embo̗rro̗kro̗l : zol zent dauid az : soltar ko̗ń-
ben : ky̋c kego̗tlensegnec utara ternec uǵmo-
nd : Az : kego̗tlen embo̗rre az : uezo̗delm-
esmeg reay̋a : zall :|| Mint meg uaǵon irua-
n : ezechiel profetanac : ko̗ńuenec tizenńol :
czad rezeben : ha az : igaz embo̗r o̗ igassa :-
-gabol :-


{376}
kego̗tlensegre terend : touabba o̗ igassaga :
rol megnem emleko̗zo̗m :|| Mert uǵmond /
zent agoston doctor : Ha az : igaz : embo̗r :
bizandic es o̗ igassagaban keǵo̗tlensego̗t :
teend mind o̗ igassaga : es mind o̗ y̋o miuel-
ko̗deti el feleduen : leznec istennec elo̗tte :¶ 
Bo̗lcz es ugmond : egǵíc ko̗ńuenec ky̋lenced :
rezeben :|| Valamelʼ embo̗r eǵ íozagot uezt :
el : az : az : istennec : malaztʼat : az : olʼ : embo̗r : soc
iozagot uezt el : mert istent o̗mmagat ueztiel
¶ Hatod keppen lezo̗n gonozb : az meg ·
ǵont binben esní o̗ uranac el arulasaert :
|| Mert mínt : ez : uílag zerent mínemú
uezo̗delm adatíc az : olʼ embo̗rnec : ky̋ : o̗ urat :
el arulta uolna : o̗ ellenseǵenec ¶ Azzon :
kepen lelo̗c : zerent : ualo ertelmre : valamelʼ
embo̗r : o̗ urat Gristust el arulta o̗ ellense :
ǵenec : az : az : pocolbeli o̗rdo̗gnec · az by̋nnec :
tetelenec miatta : o̗ kego̗tlensegeuel olʼan :
naǵ uezo̗delmet tezo̗n : o̗mmaganac mi-
nt Iudas to̗n hoǵ Cristust el arulta uala :


{377}
Mint meg uaǵon iruan zent Ianos euangeli-
sta ko̗ńuenec : tizo̗n o̗to̗d rezeben : Akky̋ en :
ko̗ńeremet : ezi az : el arul : engo̗met :|| Mert :
uǵmond zent bernard :|| Valʼon minemú /
naǵ zo̗rńú uezodelm abbol adatic embo̗rnec :
ky̋ o̗ : urat : istent el arulʼa : o̗ ellensegenec hoǵ :
ky̋ lezo̗n az : binnec miatta : Pelda az : eǵ ky̋ralʼ
rol ¶ zent bernard : melʼ nag uezo̗delm az : hoǵ
micoron : embo̗r : vronc Cristust el arulʼa az : ky̋
hanńa ueti o̗ zy̋uebo̗l : az : o̗ binenec utalato-
ssagaual : meg olʼan ko̗llemeto̗s az : vronc /
Cristusnac : micoron embo̗r : Cristost be fogady̋a :
o̗ tizta zy̋uebe : Mert uǵmond bo̗lč eǵgic
ko̗ńuenec ńolczad rezeben : zereteto̗s fiam :
aǵǵad te ziuedet : enneko̗m :|| zent Agoston :
es uǵmond : Igo̗n zeretuen lacozic vronc :
Cristus az : olʼ embo̗rnec o̗ ziueben ky̋ o̗ :
ziuet megnem rutitotta binnec o̗ ručsa-
gaual : zent Ianos uǵ ir ko̗ńuenec ·
harmad rezeben :¶ En alloc embo̗rnec :
o̗ zy̋uenec capuían : čergeto̗c ha ky̋
engo̗met : be bočatand uele lacozom :


{378}
vele : ńaíascodom :¶ Heted keppen lezo̗n go :
nozb : az : meg ǵont bínben esní Cristusnac :
masodzor : meg fezeteseiert :|| Mert mikeppen :
az : sy̋doc meg fezey̋tec vronc Cristust ¶ 
Azzonkeppen : embo̗r : maes a binnec miatta :
masodzor : fezitti meg cristust :|| Mert ugy̋
ir zent pal sy̋docnac irt leuelenec hatod :
rezeben :|| Valahanzor embo̗r acaratʼaual :
az : binnec enged annezer meg vy̋obban :
fezey̋ttimeg vronc Cristust :¶ zent ambu
rus doctor es uǵmond || Valamelʼ embo̗r :
az : binben bočattʼa magat : az : olʼ embo̗r :
Cristusnac ǵolcosa : mint az : sy̋doc || Meg
naǵob bozzusagot tezo̗n a sy̋docnal Cristus-
nac : mert az : sy̋doc ez : mi halando testo̗n-
cbe fezey̋tec meg Cristust :|| De : az : bino̗s
embo̗r o̗ binenec miatta vronc Cristust diče :-
ilt tesb testben fezey̋tti meg ammint o̗ ray̋ta
al :¶ Ńolczad keppen lezo̗n nehezeb es
gonozb : az : meg ǵont binben esni az : bin
ben ualo gonoz : zocasnac vezo̗delmeiert :
¶ Mert uǵmond Aristotiles Igo̗n nehez :


{379}
az : zocasbol : ki ternie embo̗rnec || Az : profeta :
es uǵmond ko̗ńuenec : kilenced rezeben Oh :
necto̗t ky̋c : a gonozsagba : zocast uo̗tteto̗c :
zent agoston es uǵmond || Valamelʼ embo̗r
gonoz : zocasnac bineben esendic ez : ilʼ em-
bo̗r soha istennec malazttʼa nekil belo̗le fel :
nem tamadhat ¶ Sofonias profeta uǵ ir :
ko̗ńuenec : elso̗ rezeben :¶ Nem esmeric azoc :
istennec igaz utat : ky̋c gonoz : socasnac : bine
miat : meg uacultanac lo̗lko̗cben || zent :
Agoston es uǵmond :|| Semminemú bin
ninčen istennec igassaganac naǵob ellensege ·
mint gonoz : <s> zokasnac bine Mert uǵmond :
Ieremias profeta : ko̗ńuenec harmad rezeben :
ekeppen : zy̋daImazy̋auala a nepet az : gonoz :
zocasnac bineiert : es uǵmonduala :|| Mikeppen :
az : scerečo̗n o̗ feketesegeth : megnem haǵhattʼa :
es az : pardocz : o̗ tarcabarcasagat || Azzon-
keppen ty̋ ky̋c : ez gonoz : tetelben zocast :
uo̗tteto̗c : nem haǵhaǵatoc meg az ty̋ go-
nozsagtocnac binet || Mert uǵmond zent
Gergo̗r : Papa es doctor ¶ A binben ualo


{380}
gonoz : zocas olʼ igo̗n meg uakíttʼa embo̗rnec :
o̗ lelkí o̗smeretít hoǵ soha istennec utanac :
velagossagat : nem o̗smerheti es nem zerethhe-
ti hanem ha ísten : o̗ lelky̋ o̗smeretit meg :
velagossittʼa o zent malazty̋anac miatta :
Melʼ malaztot ady̋on neko̗nc aty̋a fy̋u zent :
lelo̗c o̗ro̗ko̗l o̗ro̗cke : ualhatnonc Amen :
¶ Mert uǵmond liray̋ miclos mesto̗r hoǵ
ha bínt tenne es mind íora ualtozy̋c :-
bin harmicz : neǵ keppen ualo : 
uezo̗delmet tezo̗n embo̗rnec :
Elso̗ : hoǵ bin embo̗rt zemero̗mtelenne : te
zo̗n : ky̋ro̗l uǵ uaǵon iruan Ieremias pro-
feta ko̗ńuenec masod rezeben || Megh zege-
núlnec : azoc : az : o̗ro̗c zegennel ky̋c ez : ue :-
lagon o̗ zeǵo̗nsego̗ket nem esmeríc || Ky̋to̗l
soha megnem zabadulhatnac :¶ Masod :
hog a bíno̗s embo̗r : Cristusnak kedue ellen :
tezo̗n :|| Ky̋t meg irt zent mathe euangeli-
sta ko̗ńuenec : tízo̗nńolczad rezeben Mínt
Cristus monǵa az eǵ ky̋ralʼnac : alnoc zol :
gaiarol : Scotus neuo̗ doctor maǵarazy̋a :


{381}
ez : bezedo̗t : es uǵmond :¶ Mikeppen az : alnac :
zolga : ky̋ o̗ baraty̋aual : olʼan irgalmassagot :
nem to̗n : mint o̗ vele : to̗ttec uala : Meg es-
azon vrnac haraǵara : vettetec : ky̋t erdo̗m :-
uala : az : elebbi vetko̗zetert :¶ Harmad hoǵ
az : bino̗s embo̗r : az binnec miatta meg o̗ly̋ o̗
lo̗lket : Mert uǵmond bo̗lč eǵǵie ko̗ńue-
nee ty̋zo̗nketto̗d rezeben :|| A keǵetlen embo̗r :
az : binnec miatta meg o̗li o̗ lelket :¶ Mert :
uǵ ir zent Ianos eǵǵic leuelenec : harmad :
rezeben :|| Valaky̋ ǵúlo̗li attʼa fiat ez : ǵolcos
Az : az : ualaky̋ bint tezo̗n : az : o̗ lo̗lkenec ǵi-
lcosa : gilcosnac ninčen reze menńorzagba :
¶ Neǵed : hoǵ az : bino̗s embo̗r : az : by̋nnec :
miatta istennec malazty̋at ky̋ rekezty̋ : o̗ :
zy̋uebo̗l : az : binnec miatta :|| Ky̋ro̗l uǵ ir
zent Pal apastal : az : Corinthom beliecnec :
|| Ne aǵǵatoc helt pocolbeli o̗rdo̗gnec ty̋
zy̋ueto̗cben : gonozsagnac miatta :¶ Mert :
valahol : gonozsagnac by̋ne uaǵon : ott poco-
lbeli o̗rdo̗gnec lacodalma uaǵon :-~
¶ Oto̗d : hoǵ az : bino̗s embo̗r : hasonlatos :
tengo̗rnec : čodaiahoz Mert uǵmond zent :


{382}
Ianos latasarol ualo : ko̗ńuenec : ty̋zo̗nhar :-
mad rezeben : Eǵ bestíat latec : kv az : tengo̗-
rbo̗l : io̗ue ky̋ kinet het feie es ty̋z : zarua :
uala :¶ Hatod hoǵ a bino̗s embo̗r hason-
latos az : baromhoz : a binnec míatta :|| Mert :
uǵmond zent dauíd az : soltar ko̗ńben :|| Em-
bo̗r micoron ty̋zto̗ssegben uolna : magat meg :-
nem erte : hasonla magat : baromhoz : es -
oliatanna lo̗n : tudńa illic mint az : barom :
¶ Heted : hoǵ az : bin embo̗rt hasonla :-
tossa tezo̗n : az : ebhoz : es diznohoz · kẏro̗l :
uǵ ir zent peto̗r eǵǵic leuelenec masod re-
zeben : Hasonlatos az : ilʼ embo̗r az : ebho̗z :
ky̋ o̗ binere ter :|| Bo̗lč : ís : uǵmond eǵgíc
ko̗ńuenec ty̋zo̗no̗to̗d rezeben : olʼan mint az :
eb ky̋ o̗ vndocsagat ky̋ ocaǵǵa : es esmeg
fel uezy̋ ez : ilʼ embo̗r : ky̋ tudńa illic : az : el-
so̗ bineire ter :|| Mert uǵmond Zent Ago :-
ston doctor :|| Valaky̋ meg az elmult binre
terend : olʼan mint a hazy̋ : eb ky̋ o̗ vn :-
docsagat fel ńaly̋a :¶ Ńolczad hoǵ :
az : bín embo̗rt gheńette tezo̗n :|| Ky̋ro̗l :


{383}
vǵmond bo̗lč eǵǵic ko̗ńuenec o̗to̗d reze :- 
ben : A bino̗s embo̗rnec o̗ lo̗lke istennec :
elo̗tte gheńetb : a ganenal :¶ Ky̋lenced hoǵ
az : bino̗s embo̗rnec o̗ lo̗lke : el ueez : Ky̋ro̗l :
uǵmond zent dauid a : soltar : ko̗ńben : mi :
keppen az : uioz el oluad : a ty̋uz : ellen Azzo-
nkeppen : az bino̗s embo̗rnec : o̗ lo̗lke uǵan :
el uez : istennec elo̗tte : De uary̋ čac ingen :
may̋dan : nem leznec a gonozoc : es a bino̗ :
so̗c :¶ Ty̋zed mert a bino̗s embo̗r istennec
o̗ : haragy̋aban uaǵon :|| Mert uǵmond arań
zaíu zent Ianos Az : keǵo̗tlen embo̗r : o̗ :
binenec miatta : istennec haragy̋at erdo̗mli
|| Vǵmond zent Agoston doctor Ninčen :
annal naǵob haragy̋a ístennec mínt az olʼ
embo̗ro̗n uaǵon : ky̋ o̗ by̋neít meg nem acar-
y̋a esmerní ¶ Thízo̗neǵǵed : hog az : bin
embo̗rnec : o̗ lo̗lket : ísten elo̗tt vtalatossa :
tezy̋ Mínt meg uaǵon íruan : zent Ianos
ko̗ńuenec hatod rezeben : Vtalatos az olʼ
lelo̗c ístennec elo̗tte :: ky̋ binnec miatta meg
dohosult : Zent Agoston es uǵmond Az :


{384}
bin olʼ utalatos Isten elo̗tt : hog isten menń :
orzagot incab puztan hannay̋a : honnem mi-
nt : eǵ bino̗s embo̗ruel : menńorzagba eǵǵut :
lenne :¶ Ty̋zo̗nketo̗d : mert az : bino̗s embo̗r :
az binnec miatta : o̗rdo̗gghe lezo̗n : Ky̋ro̗l :
uǵ ir zent Ianos ko̗ńuenec ty̋zo̗nharm-
ad rezeben : Eǵ uaǵon ty̋ kery̋uleto̗c ky̋
o̗rdo̗g :|| Origenes es uǵmond :|| Valaky̋
setetsegnec miuelko̗detit tezy̋ pocolbeli o̗rdo̗-
gnec o̗ zemelʼet uiselí ¶ Ty̋zo̗nharmad :
hoǵ az : bino̗s embo̗r : az : binnec : o̗ zolgay̋a :-
nac mondatic || Ky̋ro̗lʼ uǵ ir zent || Ianos :
ko̗ńuenec ńolczad rezeben :|| Valaky̋ bint
tezo̗n : ez : a binnec zolgay̋a :|| Zent peto̗r
es uǵmond <...> leuelenec : masod rezeben :
¶ Valakinec embo̗r : o̗ miuelko̗detit tezy̋
annac mondatic zolgaianac ¶ Ty̋zo̗n-
neǵed : hoǵ az : bin embo̗rt istennec ellen :
seǵeue tezo̗n :|| Ky̋ro̗l uǵmond zent Iacab :
ApastaI Reuelenec : neǵed rezeben Az : bino̗s
embo̗ro̗c vr Istennec mind ellenseǵi


{385}
¶ Mert uǵmond zent Agoston : Azt en bízonń
al tudom : hoǵ az bino̗s embo̗r : istennec o̗ro̗c :
ellenseghe :¶ Ty̋zono̗tto̗d : mert a bino̗s em-
bo̗r atcozott : istennec elo̗tte :|| Vǵmond zent
dauid || Atkozottac azoc ky̋c : vr : istensegnec
o̗ parančolatirol el ternec :|| Vǵmond zent :
Agoston :|| Nem uolna melto fo̗ldo̗n keńeret :
enni az : olʼ embo̗rnec : ky̋ istennec parančola-
ttʼat : nem tartǵa :¶ Ty̋zo̗nhatod mert az bino̗s
embo̗rt : vr ístensegh nem o̗smery̋ || Ky̋ro̗l :
uǵ ír zent Mathe ko̗ńuenec : huzono̗tto̗d :
rezeben : By̋zoń : mondom nekto̗c : hog :
nem o̗smerlec títo̗ket :¶ Ky̋ro̗l uǵ ír zent :
Pal thímoteus píspecnec : írt leuelenec m-
asod rezeben :¶ Valaky̋ ez : uelagon istent :
nem acary̋a o̗smerni isten sem o̗smery̋
o̗ttet :¶ Ty̋zo̗nheted : mert : embo̗r o̗ bíne :-
nec míatta : el ualíc ístento̗l : Mínt meg
uaǵon íruan : Isaías profeta ko̗ńuenec :
neǵuen ky̋lenced rezeben : Atty̋ keǵot :-
lensegto̗c ozlast to̗n ísten ko̗zzo̗t es ty̋-
ko̗zotteto̗c :|| Ez : ilʼ nepecro̗l uǵ zol az pro :
feta :|| Ky̋c istento̗l o̗ binecnec miatta :


{386}
el tauoztanac :|| Ky̋t : meg irt ezechiel pro :
feta : ko̗ńuenec kilenced rezeben : Oh nekto̗c :
ky̋c ur istento̗l : el tauoztatoc : es o̗ to̗rueńet :
el hatatoc :|| Azert tery̋eto̗c meg : mert o̗ro̗c :
az ty̋ uezo̗delmeto̗c :|| Mert uǵmond zent
Agoston : Soha : isten : embo̗rto̗l : el nem : tauo-
zy̋c : hanem ha embo̗r tauozy̋c el istento̗l :-
melʼ el táuozas lezo̗n az : binnec miatta :
¶ Ty̋zo̗nńolczad : mert bino̗s embo̗r :
gonoz : zocast uezo̗n : es az : gonoz zocasban :
gonoz : eletot :¶ Ky̋ro̗l uǵmond zent Ago :
ston doctor :||: Semmi ninčen naǵob uezo̗ :-
delm : mint gonoz : zocasnac bíne || Ieremias
profeta es uǵmond : sy̋ramrol ualo ko̗ :-
ńuenec : harmad rezeben :|| Ekkeppen zy̋dal :
mazy̋a uala : az : nepet : a gonoz zocasnac :
bineiert : es uǵmond uala :|| Mikeppen :
az : zerečen : o̗ feketeseghet megnem :
haǵhaǵy̋a : es az : pardocz : o̗ tarcabar :-
casagat :|| Azzonkeppen ty̋ ky̋c az : gonoz-
sagban zocast uo̗tteto̗c : nem haǵhagy̋a :
toc meg ty̋ gonossagtocat :| Ez : gonoz :


{387}
zocasnac Bine miatt : meg utaltatic embo̗-
rnec o̗ lo̗lke istennec : elo̗tte :|| Ky̋ro̗l uǵ :
ir Ioel profeta ko̗ńuenec : masod rezeben :
¶ Vǵan meg dohosulanac : a gonozoc o̗ :
bino̗cben : mint az : barom : o̗ ganeaban
¶ Ty̋zo̗n ky̋lenced : mert a binnec :
miatta meg : zeplo̗sittetíc az lelo̗c :|| Ky̋ro̗l :
uǵ uaǵon meg iruan : Malachias profeta :
nac ko̗ńuenec masod rezeben : Atty̋ bino̗to̗c
nec ganeat : orczatokra : keno̗m az : az :
lo̗lko̗tto̗kho̗z : ragaztom :¶ Mert uǵmond zent
Gergo̗r : Attiamfiai ha mi azt meg lathat-
noioc : hog miuel az : lelo̗c : meg zeplo̗sitte-
tic a binnec miatta : incab halalra boča-
tnoioc : magoncat : honnem mi az : binnec :
engednenc :¶ Huzad : mert az : bin meg :
vaky̋t embo̗rt : o̗ lo̗lky̋ o̗smeretiben
Ky̋ro̗l uǵmond zent dauid az soltar :
ko̗ńben : Reay̋oc zalla az : ty̋uz : es nem :
lathhatac : az : napnac : o̗ uelagossagat :
|| Mert uǵmond Sophonias profeta :


{388}
Ko̗ńuenec elso̗ rezeben Mikeppen uacoc :
nem o̗smeríc az : igaz : utat : Azzonkeppen :
ky̋c o̗ lo̗lko̗ben : meg vacultanac : nem :
o̗smeric ístennec ígaz : utat :|| Ky̋ro̗l uǵmo-
nd Bo̗lč eggíc ko̗ńuenec masod rezeben :
A bíno̗s nepec : o̗nno̗n : gonossagocnac :
bíne míat vacultanac meg o̗ : bíno̗cben ·
¶ Mert uǵmond zent Gergo̗r papa :
es doctor : A binben ualo geńerko̗des olʼ
ígo̗n meg vaky̋t embo̗rt : o̗ lo̗lkeben : hoǵ
soha ur ístennec : o̗ malazttʼanac uelago :
ssagat : nem keuanhattʼa :|| Ky̋ro̗l uǵ :
ír zent lanos ko̗ńuenec harmad reze :-
ben || Velagossag <h> zalla ez : fo̗ldre : de :
embo̗ro̗c : íncab keuanac az : setetsego̗t :
honnem az : uelagossagot ¶ Huzon eǵǵed
mert a bíno̗s embo̗rocnec : ninčen o̗ neuo̗c :
az : elo̗ : ko̗ńben meg iruan : Meg uǵ-
mond zent Ianos hoǵ az : igazacnac meg
vaǵon iruan o̗ neuo̗c : de nem monǵa :
hoǵ az : bino̗so̗knec neuo̗c : meg uolna-
-Iruan :-


{389}
zent Dauid es uǵmond : az : soltar ko̗ńben :
Ky̋ vacartassanac : o̗ neuo̗c az : elo̗ ko̗ńbo̗l :
es az : igazakcal : ne irattassanac :|| Mert :
uǵmond zent Gergo̗r : papa es doctor :|| Va :
laky̋cnec meńorzagban : o̗ neuo̗c ninčen :
fel íruan : azocnac nínčen rezo̗c ístennec :
dičo̗segeben :¶ Huzonketto̗díc mert az :
bíno̗s embo̗rt pocolbeli o̗rdo̗g es meg mo̗u-
eti || Ky̋ro̗l : uǵmond Ieremias profeta :
sy̋ramrol ualo ko̗ńuenec elso̗ rezeben La-
tac pocolbeli o̗rdo̗go̗c : kereztʼen embo̗ro̗c-
nec o̗ hy̋usagos miuelko̗detit es meg mo̗ :-
uetec o̗ket :|| Mert ugmond zent bernard :
Anǵaloc utalʼac zento̗c bancodnac o̗rdo̗-
go̗c mo̗uetic es o̗ry̋lnec : az bino̗s embo̗ro̗c-
nec bíno̗cnec : utalatossagat :¶ Huzon :
harmad mert o̗ halalanac ideien a bint
ky̋t to̗tth : az : uadolʼa az : bíno̗s embo̗rt :
ky̋ro̗l uǵ ír Bo̗lč eǵgic ko̗ńuenec ne :-
ǵed rezeben : Az : kego̗tlen embo̗roc :


{390}
o̗nno̗n zy̋uo̗cnec : o̗smeretibo̗l : o̗ bino̗c :-
nec miatta uadoltatnac : istennec elo̗tte :
¶ Mert uǵmond zent Gergo̗r papa es
doctor : Iteleth napy̋an : mindo̗n allath :
a bino̗s embo̗rre uadol :|| Ky̋ro̗l uǵ ir :
Amos profeta : ko̗ńuenec neǵed rezeben :
zomorusag zal : o̗ zy̋uo̗cben : mert az : ui-
gasagnac vra : el tauozec o̗ to̗lo̗c : zent :
Agoston es uǵmond :|| Az : binbely̋ embo̗r-
nec coronked : zomorusaga uaǵon : o̗ :
lo̗lkeben : mert ualahol iar kel : mindo̗-
nha felelme uaǵon :¶ Huzono̗to̗dic mert :
az : bino̗s embo̗rnec istennec ay̋andoca :
nem adatic ket ay̋andeca nem adatíc :
o̗ neky̋ || Elso̗ | kerezty̋ensegbeli bulč-
unac : vallasa mert uǵmond : zent Ger :
go̗r :| Vr istensegnec : o̗ ay̋andoca : gonoz-
oknac nem adaty̋c : mig o̗k az : gonossa-
gban : lacoznac :¶ Mas ay̋andoc nem :
Adatic az : bino̗s embo̗rnec zent lelo̗cnec :


{391}
Ay̋andoca :¶ Ky̋ro̗l ugmond Bo̗lč
eǵgic ko̗ńuenec elso̗ rezeben : Gonoz
acaro lelo̗cben : nem meǵo̗n istennec ma-
lazty̋a : es amelʼ test az bínnec : o̗ hatal :-
ma ala uetteto̗t :¶ Huzonhatod : mert :
a bín embo̗rnec o̗ zy̋uet meg hẏdeǵiti iste-
ni iozagtol :¶ Ky̋ro̗l uǵ ir Ieremías pro-
feta ko̗ńuenec o̗tto̗d rezeben : mikeppen :
az folʼo uiz meg hy̋degiti az : čatorna-
cutat : Azzonkeppen a bín meg hy̋degiti
embo̗rnec o̗ zy̋uet isteni : iozagtol :¶ 
Huzonheted : mert az bíno̗s embo̗r san :-
tanac mondatíc az : binert || Mint meg :
vaǵon iruan : harmad ky̋raly̋ ko̗ńnec ma-
sod rezeben :|| Mith santaltoc ket fele :
mert vaǵon olʼ embo̗r : hoǵ ha ma y̋ot
tezo̗n tahat : holnap esmeg gonozt :
Ky̋ro̗l uǵmond zent Gergo̗r : Valamelʼ
embo̗r eǵ binnec enǵed : hamarab esy̋c :
mas binben :¶ Huzonńolczad : mert :
az : bino̗s embo̗r nemanac mondatic :


{392}
Mint meg uaǵon iruan Zent Lucacz : ko̗-
ńuenec : ty̋zo̗nneǵed rezeben : micoron vronc :
Cristus : azt foǵa mondani || Baratom hoǵ
y̋o̗ttel ide : nam ninčen meńegzo̗hez : ualo :
ruhad : vǵmond hoǵ meg nemula : Az az :
mert nem tud<.> a bino̗s embo̗r : eǵǵietes :
zolnia :¶ Minem heaba monǵa zent Iob :
ky̋ meg uaǵon iruan ko̗ńuenec huzonh-
atod rezeben : Ezo̗rt : kerdnec : a bino̗s :
embo̗rto̗I : čac eǵre sem felelhet : Az az :
hoǵ tekelleto̗s | zamot kerdnec embo̗r-
to̗l : y̋teleth napy̋an : mert az : eǵ nem teke :-
lleto̗s zam :¶ Ky̋ro̗I uǵmond zent ber :-
nard :|| Vr isten olʼ naǵ kemeńo̗n uezy̋
y̋telet napy̋an : a zamot : embo̗rto̗l hoǵ :
čac eǵ to̗ heǵne y̋do̗t sem haǵ ky̋ro̗l :
zamot nem vo̗nne :¶ Huzonkilenced :
mert a bino̗s embo̗rnec : vr istenseg čac :
napy̋glan halogattʼa o̗ gonossagat :
Ky̋ro̗l uǵmond Abakuc profeta co̗ńuenec :


{393}
elso̗ rezeben : Valʼon mig halogatod vram :
istenseg : gonozocnac o̗ keǵo̗tlensego̗ket : mert :
tudod azt : hog o̗ro̗c kent erdo̗mnec o̗ :
gonossagokert : Ky̋ro̗l uǵmond zent pal :
Apastal Romay̋acnac irt leuelenec elso̗ :
rezeben :¶ Valaky̋c : e binecben mucalco-
dnac : o̗ro̗c halath erdomnee :¶ Harmi-
czad : mert az : bino̗s embo̗rnec o̗ miuelko̗ :-
deti seminiue leznec :¶ Ky̋ro̗l uǵmond :
zent dauid az : soltar : ko̗ńben :¶ Gonoz :
ocnac o̗ miuelko̗detic semmi istennec elo̗tte :
zent Amborus doctor es uǵmond Sem-
mit az : bino̗s embo̗r nem haznalhat : o̗ :
<c>miuelko̗detiuel isten elo̗th : erdo̗mnec o̗reg
by̋utesere :¶ Harmicz : eǵǵed mert az :
bino̗s embo̗rnec : pocolba vannac tarsy̋
o̗ neky̋ es vtannoc kel menńe :
ky̋ro̗l uǵ ir Baruc profeta co̗ńuenec :
neǵed rezeben :¶ Valʼon mi dolog : ez : te :
neko̗d IzdraeI : hog te ellensego̗dnec fo̗lde :-
ben menel hoǵ te bino̗so̗ckel binhedel


{394}
holtaccal meg halal : dohosultaccal meg :
dohosulal : pocolba menel :|| Mert uǵmond :
zent Agoston : Nem teheti isten azt hoǵ :
az : bino̗s embo̗rt : pocolbol meg hoznay̋a :
mert igassaga ellen tenneie azt :¶ 
Harmícz : ketto̗dic mert az : bino̗s embo̗rt :
o̗ro̗c kenra uety̋c pocolban || Ky̋ro̗l ugy̋
mond Ieremias profeta : ko̗ńuenec ha-
tod rezeben :|| El uettessenec az : kego̗tlen-
o̗c : az : o̗ro̗c < | > kenra : hoǵ soha ur istennec :
o̗ dičo̗seget ne lathhassac :¶ Harmicz :
harmad : mert a bino̗s embo̗r : meneuel : to̗b
bint tezo̗n : a masnal anneual lezo̗n :
naǵob kenńa : o̗ neky̋ pocolban :¶ 
Ky̋ro̗l uǵmond Isaias profeta ko̗ńuenec :
hatod rezeben :|| Az : pocolbelíec o̗nno̗n :
kary̋ocat ragy̋ac :|| Mert uǵmond zent
Agoston doctor es o̗ fergo̗c megnem :
hal : es o̗ ty̋zo̗c soha megnem alozy̋c :
¶ zakarias profeta : ko̗ńuenec :-:
ńolczad rezeben uǵ uaǵon meg iruan


{395}
Mint eǵ uas Kemo̗ncet tizo̗no̗tt
eíel es napal : fitteneiec zínte ty̋zze lenne :
Ezzo̗nkepen : az : karhoztaknac pocolba :
mind lo̗lko̗t : mind testo̗c : ílʼeten lezo̗n :
Ky̋ro̗l uǵ zol : Isaías profeta : ko̗ńuenec ńí
olczad rezeben :|| Az : karhoztac o̗ naǵ :
keńńocban : o̗ ky̋ralʼocat : atkozy̋ac ky̋-
ro̗l uǵmond ertelmecnec : mesto̗re hoǵ
pocolbeliecnec : o̗ naǵ keńńocat senky̋
megnem mondhatǵa :¶ Harmicz :
neǵedic mert a bino̗s embo̗r : felo̗l soha :
vr istenseg megnem emleco̗zy̋c : ky̋ro̗l :
uǵmond zent dauid az : soltar ko̗ńben :
¶ By̋zon mondom hoǵ čac ingen
a neuo̗crol : sem emleco̗zo̗m o̗ nekic
mert uǵmond Isaias profeta o̗ roloc :
ko̗ńuenec hatod rezeben · Vr ístenseg
pocolnac capuíat kett lacattal laca :-
toly̋a be : Az zent Iras zol
íth : Az penitenciarol


{396}
zent Mathe uǵ irta meg :
ko̗ńuenec harmad rezeben tar :
čatoc : penitenciat ime hozzy̋atoc ko̗zel :
ghet : istennec orzaga ¶ Ez bezedbelo̗l :
neǵ tanusag adaty̋c : mi neco̗nc :¶ 
Elso̗ : hoǵ mi lego̗n : a penitencia :¶ 
Mas tanusag ez : hoǵ hań allapath :-
bely̋ embo̗roc : tartnac penitenciat ez :
uelagon :¶ Harmad tanusag hoǵ :
mi oca : hoǵ embo̗ro̗cnec penitenciat
kel tarttanioc : es uelagon :¶ Neǵed :
tanusag hoǵ hań iozaga uaǵon az :
igaz : penitencianac :¶ Elso̗ tanusag :
ez : uala : hoǵ mi leǵo̗n az : peniten-
cia || Ky̋ro̗l uǵmond Isidorus neuo̗ :
doctor : hoǵ az : penitencia nem eǵeb :
hanem | eǵ neminemú iozag ky̋ mi-
at embo̗rnec : o̗ binei el mossattatnac :
es ky̋ miat embo̗rnec o̗ro̗c dičo̗seg :
es o̗ro̗c bodogsag adatic ||| Ky̋ro̗l :


{397}
Vǵmond zent Amborus doctor : Az :
penitencia nem eǵeb : hanem ez : Az el :-
mult bint meg sirny̋a : es touabba az :
bint nem tenny̋e :¶ Mert uǵmond ·
zent Agoston : doctor : hoǵ az : penitencía
nem eǵeb hanem eǵ nemínemú bozzu-
allas embo̗rben : az : az : hoǵ embo̗r o̗ :
bíneíro̗l bozzutal : o̗nno̗nmagan : mert
semmínemú bin go̗ttrem neky̋ul el ne-
m mulíc ha ith ez : uelagon : embo̗r :
penitencianac : miatta a bint magaban :
megnem go̗ttrendi A mas uelagon az :
az : pocolban : ur isten : naǵ kennal go̗ttrí
meg :¶ Ky̋ro̗l uǵmond Isidorus neuo̗ :
doctor : hoǵ az : penitencia lelky̋ sebnec :
vruossaga : remensegnec íduo̗ssege : kinec
miatta ur istennec o̗ naǵ irgalma :-
ssaga : es o̗ zent malazty̋a adatic mí
neko̗nc :¶ Keth kepen ualo penítencía :
vaǵon :|| Elso̗ : ky̋ mondatíc belo̗l ualo :
penítencíanac : Az az : hoǵ micoron embo̗r :
gondoly̋a : mínd o̗ ǵermecsegeto̗l : foguan :


{398}
Mint elth : Iart ko̗lth : ha magat binben
leli sy̋r es kesero̗g ray̋ta ez : mondatic : zíú-
beli penitencianac :|| Ky̋ro̗l uǵmond Isa-
ias profeta ko̗ńuenec harmicz : ńolczad :
rezeben :|| Ezechias ky̋ralʼ monǵa uala :
Vram minden hato isten : meg zamla-
lam en eztendeimet : en lo̗lko̗mnec keserú
segeben :¶ Mas penitencia ky̋ monda :-
tic || ky̋uúl ualo penitencianac az az :
micoron embo̗r : ńluanualo : y̋o miuelko̗ :-
deto̗t tezo̗n :
e : z : bezedo̗th : bo̗lč salamon mo-
nǵa uala : eǵ feiedelmnec ky̋nec :
neue uala Semey̋ hoǵ iobban meg er-
čed : e bezedo̗th : ez : bezednec eredety̋ inne-
n uala : micoron dauid ky̋ralʼnac fy̋a :
Absalon atty̋a ellen tamada : Az o̗ atty̋a :
dauid ky̋ralʼ : helt haǵa o̗ kego̗tlensegenec :
el ky̋ futha orzagabol : hoǵ eǵ heǵ olda :
lan meǵen uala : fen a heǵen eǵ fey̋e :
delm lacozy̋c : uala : ky̋nec neue uala :


{399}
Semey̋ lata dauítoth : hoǵ orzagabol :
ky̋ futhna : ko̗uet bočat uala reay̋a es :
o̗ nepere : es azt monǵa uala :|| Vay̋ go :-
noz : híty̋ zego̗th ky̋ralʼ :|| Rauíd ky̋ralʼ :
ez : bezedo̗t haly̋auala : es beko̗seggel : ze-
nuedí uala : dauíd az : utan hadath hy̋r-
dete : es absalon meg veretec : es isten meg
ada dauíd ky̋ralʼnac : orzagat : Ierusalem-
ben be kezde menńe : Ezt meglata semey̋
es fel veue sy̋dosagnac o̗ veenit elo̗l ueue :
dauid ky̋ralʼt : es le essec o̗ : elo̗tte : keǵelm
et kere o̗ fey̋enec : dauid ky̋ralʼ meg keǵ-
elmeze vele : Dauid kyralʼ ezt meg mo :
ndotta uala : Salamonnac hoǵ micoron
o̗ ky̋ralʼ lo̗nne : Ierusalemben : meg : em
leco̗zneiec Ioabnac : es semey̋nec o̗ veth-
ko̗zetícro̗l : Igaz : uǵan lo̗n y̋do̗ iar-
taban : meg emleco̗zec salamon ky̋ralʼ :
micoron imar o̗ ky̋ralʼ uolna : Ierusale
mbe : elo̗ hy̋uata iouaboth : ky dauíd
ky̋ralʼnac keth uítezet : meg o̗ltte uala :


{400}
Eǵǵicnec : vala : abner : neue :|| Masy̋cnac :
Amasa : ky̋c : iobbac ualanac o̗mmaga-
nal : Elo̗ hy̋uata iouaboth es zo̗rńú /
halallal : o̗lete meg :|| Semey̋t es elo̗ /
hy̋uata : es meg keǵelmeze o̗ feienec : es :
ezt monda o̗ neky̋ Ereǵǵel be Ierusale :-
mben : es alcos hazat magadnac y̋de :
toua onnan ky̋ ne meń : mert valame-
lʼ horaban ky̋ menendez : zo̗rńnú ha-
lallal halz : meg : hatart haǵot uala :
neky̋ cedron : patacaig hoǵ zabad lo̗nne :
memi de annac altala ne menne :
Rauidnac maǵarsaga : ero̗s karo es :
zep dizo̗s : tekentesre : auaǵ nezesre :
Az : bo̗lč salamonon ertetít vronc xpꝰ
ihūs : ky̋ atty̋a istennec bo̗lčesege :¶ 
Semey̋nec uǵ essy̋c maǵarsaga : halgas en-
go̗met ¶ Azzonkeppen mond mi vronc
Cristus ihús az : olʼ embo̗ro̗cnec ky̋c : to̗re :
delmessegnec : es igaz ǵonasnac telʼes :
eleg tetelnec miatta : lelo̗c : zerent fel :


{401}
tamadtac : lelky̋ halalbol : halgas engo̗-
met es en bezedo̗met :¶ Ky̋ro̗l uǵmond :
Baruch : profeta : ko̗ńuenec harmad reze :
ben : Isten lato ferfiu halgassad : ístent es
enǵed o̗ bezedenec :|| Touabba uǵmonda :
Salamon Semey̋nec || Ereǵǵel be Ierusa :
lemben : Ierusalemnec maǵarsaga ugy̋
essy̋c :|| Beco̗segnec : latasa : alcottas hazat
magadnac es lacozy̋al : ierusalembe : Az :
az : istennec malazty̋aban Ide toua ky̋ ne :
meń Ierusalembo̗l Az az semminemú go
nossagra ne ter' ístennec malazty̋abol : es
cedronnac vy̋zeig zabad leǵ menno̗d : de :
azon altal : Azaz : Azt acary̋a vronc :
Cristus Iesus az : olʼ embo̗rto̗l : ky̋ Ierusa-
lemben lacozic Az : az : istennec mala-
zty̋aban : hoǵ ne meńńo̗n cedronnac
patacan altal : Cedronnac patacan :
ertetit zomorusagos keserúseg az az :
hoǵ embo̗r : a zomorusagos keserúse :
go̗n altal : ne meńńo̗n hoǵ azt el :


{402}
hannaia ¶ Mert uǵmond zent A-
goston : hog mig embo̗r : az : zomorusagos
keserúsego̗n : altal nem : meǵen az :: az : a :
bino̗n ualo banat : al keserúseggel o̗ : zy̋
ueben : addig Ierusalemben lacozic : az : az :
istennec malazty̋aban lacozic ¶ De mi :-
helt az : zomorusagos keserúsego̗n altal :
menend : az : az : a bino̗n ualo to̗rede
lmessego̗n altal menend : ottan ky̋ me :
nth Ierusalembo̗l : Az : az : azzonnal isten-
nec malazty̋abol : ky̋ meǵo̗n :|| es mi
keppen semei halalnac lo̗n fy̋a : Azzon :-
keppen : az : ilʼ embo̗r o̗roc halalnac fy̋a
Semey̋ Ierusalemben harom eztendo̗t
lacozec Semey̋nec Ierusalemben haro-
m eztendo̗ig ualo lacozasan : ertetic
az : olʼ embo̗r : lelo̗c zo̗rent : ky̋ imar
micoron fel tamadot o̗ binebelo̗l ist
ennec malaztʼanac miatta :|| Semey̋nec
ket zolgay̋a harom eztendo̗ el muluan
el zo̗kec Geth ky̋ralʼhoz : Semei el :


{403}
felede : Salamon : Ky̋ralʼnac parančolattʼat
vtannoc mene es meg hoza o̗ket :| Be :
vadolac semey̋t salamon ky̋ralʼnac hogy̋
ky̋ mo̗nt volt Ierusalembo̗l :¶ Elo̗ hiuata :
Salamon ky̋ralʼ : semey̋t : bananiassal zo-
nú halallal : o̗lete meg :¶ Semey̋nec ket :
zolgay̋anac ky̋ zo̗kessen : az : ertetít hogy̋
micoron embo̗rnec o̗ ket zo̗me : ky̋ meǵo̗n :
gonoz : nezesre : es gonoz · latasra : Az Se-
mey̋nec Ierusalembo̗l ky̋ menesen az : er-
tetic hoǵ micoron embo̗r : istennec mala :
zty̋abol : ky̋ meǵen es hatra haǵa : az iste
nnec o̗ zent malazty̋at : ky̋t embo̗r :-
ńert uala : istento̗l o̗ binebo̗l ky̋ teressel :
az : lo̗lky̋ feltamadasnac miatta :¶ Mike :
ppen hoǵ be uadolac semey̋t Salamon
ky̋ralʼnac :|| Azzonkeppen be vadoltatíc
vronc Ihūs Cristusnac elo̗tte : az : olʼ embo̗r :
ky̋ istennec malazty̋abol : az : bínre teer ·
¶ Neǵ keppen vadoltatic a bino̗s
embo̗r : vr ístennec elo̗tte :¶ Elo̗zer
o̗rdo̗gto̗l :¶ Masodzor : az binto̗l :


{404}
Harmadzor : o̗nno̗n : zy̋uenec : o̗smeretíbo̗l
¶ Neǵedzer : angaltol :|| Ky̋cro̗l uǵmo-
nd zent Iob ko̗ńuenec : huzad rezeben :
Istennec anǵalitol uadoltatnac az :
bino̗s embo̗roc : isten elo̗th :¶ Mikeppen :
semey̋t : salamon ky̋ralʼ meg o̗lete : azert :
hoǵ o̗ parančolattʼat el feley̋to̗tte uala :
es megnem tartotta : uala : Azzonke-
ppen valamelʼ embo̗r : vronc Cristusnac
o̗ parančolattʼat el feledy̋ es megnem :
tarttʼa :¶ Mert vronc xpús : o̗ : vele : y̋ol :
to̗tt uolt : neky̋ bineit meg bočatta o̗ naǵ
irgalmassaganac miatta : <nez> nehezeb :
lezo̗n az : elso̗ vetko̗zesnel : az : utolso :
v́etko̗zety̋ mint semey̋nec lo̗n nehezeb :
¶ Semey̋ az : elso̗ uetko̗zetiert mine-
mú ǵo̗ttrelmet erdo̗muala : az : utolso :
vetko̗zetert : mind reay̋a : zalla :|| Azzo-
nkeppent mint || Richardus et Scotus /
monǵac : mind eredetnec bine : es miuel-
ko̗detnec bine : az : az : a binnec ǵo̗ttrel-


{405}
me · reay̋a teer : a halalatlansagnac o̗ :
bineiert : embo̗rre :¶ Ńolcz : keppen le-
zo̗n nehezeb : embo̗rnec : az : elso̗ uetko̗ze-
tinel az : utolso vetko̗zeti :¶ Elo̗ keppen
lezo̗n embo̗rnec nehezeb : zo̗uetsegnec meg
to̗resenec : ocaert :|| Ky̋ro̗l : uǵmond zent Ia-
nos ko̗ńuenec : o̗to̗d rezeben :|| Vǵmon-
da : xpús az : eǵ ko̗zueńes embo̗rnec : ky̋
az to mellet : harmicz : ńolcz : eztendeglen :
feky̋t uala :¶ Vronc xpūs az templo-
mban meg : lele o̗ttet : es uǵmonda o̗ neky̋
lmar te meg uigaztal : touabba ne acar'
bint to̗nno̗d · hoǵ gonozban ne to̗rteńńec
te neko̗d :¶ Mert olʼ gonoz : to̗rteny̋c :
embo̗rnec : az elebbi binben : esessel :¶ 
Mint ertelmecnec mo̗sto̗re : monǵa : hoǵ
valamelʼ embo̗r : az : meg ǵont binben :
meg masodzor esy̋c :|| Semmi a boča-
natban o̗ neky̋ meg nem marad :¶ 
Ky̋ro̗l uǵmond zent Mathe euangeli-
sta : ko̗ńuenec : ty̋zo̗nńolczad rezeben :
pelda az euangeliumbol Ky̋t : vronc :


{406}
Cristus monda : az : Ky̋ralʼnac o̗ : zolgaia-
rol ky̋ tartozy̋c uala : ezo̗r gheraual :
es mindo̗n adossaga meg : haǵattatec : o̗
neky̋ az : ky̋ralʼtol : es o̗ zolga tarsat :
meg foy̋tíauala o̗tuen penzert :¶ 
Scotus magarazy̋a ez : bezedo̗t : vǵmond :
¶ Míkeppen az : alnac zolga : ky̋ o̗ :
baratʼaual : olʼan irgalmassagot nem : to̗n
minth o̗ uele to̗ttec uala : meg azon
elebbi ǵo̗ttrelmre : uettetec : ky̋ adatot :
uala o̗ neky̋ az : elebbi adossagert :
Mert arra uettetic embo̗r : az : elebbi bí-
nnec ǵo̗ttrelmre : hoǵ o̗ zo̗uetsegenec :
fogadasat megnem tarty̋a : ky̋t ístennec :
fogadot uolt :¶ Ky̋ro̗l uǵmond Isa-
y̋as profeta : ko̗ńuenec hatod rezeben :
¶ El multac az : zo̗uetsego̗t : mert :
meg hiuac az : fogadast :|| zent Ger-
go̗r doctor es ugmond : Parazna lelo̗c :
az : ky̋ o̗ fogadasanac : zo̗uetseget elfeledí
es el halgattʼa : auaǵ elhaǵǵa :¶ 
Zent Ieremías profeta : es uǵmond : Meg :


{407}
huiatoc az : fogadast :¶ Masodkeppen :
gonozb : ammeg ǵont bínre terni Mint
micoron embo̗r : az : elo̗zer : meg uigazot :
sebo̗th : ha meg sertendi ¶ Neǵkeppen go :
nozb : honnem vy̋ helʼen serteneie meg ||
Azzonkeppen : ha embo̗r : meg az : elebbi meg
ǵont : bint teendi ky̋ meg bočattatot uolt
o̗ neky̋ ha meg azon bint teendi neǵ :
ocaert gonozb honnem olʼ bint teenne :
embo̗r : ky̋t soha to̗bbe : nem to̗th uolna :
Elo̗ ocaert : mert nem : mondatic eǵ seb-
nec : ha meg azon helʼo̗n sertendi megh :
Azzonkeppen : ha embo̗r a binro̗l meg :
Igazulasnac vtanna : meg azon bint teen-
di nem eǵ bin immar :¶ Mert uǵmond-
zent Agoston : Ammeg iugaztoth : seb :
nem mondatic eǵ sebnec :¶ Azzonke
ppen meg masodzor ky̋ bint tezo̗n em-
bo̗r : nem mondatíc eǵ binnec :|| Vaǵ
ket bín auaǵ annal : es to̗b lezo̗n :: eǵ :
o̗ allattʼa : zerent a bin De : mas hala :-
-latlansagnac bíne


{408}
Mas ocaert : gonozb : ammeg uigazot :
sebo̗t meg serteni mert to̗b ir kel amme :
g nitoth sebnec :|| Azzonkeppen ammeg :
ǵont bínnec vtanna to̗th binre to̗b pe-
nitencia kel embo̗rnec : uǵ eleg iduo̗sse-
gere :¶ Ky̋ro̗l uǵmond zent Pal ap-
astal : Romay̋acnac irt leuelenec o̗to̗d :
rezeben :¶ Mineuel embo̗r a bint to̗b
zo̗r to̗tte : es to̗bbet ǵeńerko̗do̗t benne :
Anneual to̗b penitenciara tartozy̋c :||
Mert uǵmond zent Agoston doctor : va
lamenezo̗r : az bin uolt embo̗rnel meg
anne ǵo̗ttrelmre tartozy̋c az : binnec :
ocaert :¶ Harmad : hoǵ incab fay̋ am
meg uigazot : seb ha meg ńty̋ac : Azzon ·
keppen : ammeg ǵont binnec : vtanna
valo : to̗th binre nagob ǵo̗ttrelm adatic
az : embo̗rnec : honnem az elebbi binert
¶ Ky̋ro̗l uǵmond zent Ianos latasarol
valo ko̗ńueben Anne kent aǵǵatoc :
o̗ neki menere bine uolt :¶ Neǵed mert


{409}
mert nehezeben uigazy̋c meg : Azzon-
keppen ammelʼ embo̗r · lelo̗c zo̗rent immar
feltamadot uolt : a binbo̗l ha meg az bin
ben essendíc naǵǵal incab nehezebben
lo̗lhet vruossagot : o̗ lo̗lky̋ sebey̋nec :¶ 
Mert uǵmond : zent Agoston doctor : Igo̗n
nehez : az : lo̗lky̋ sebo̗th : meg vruoslani ky̋
binnec miatta meg sebo̗ssúlt ¶ zent Ger-
go̗r es uǵmond : ha embo̗r lathnay̋a ·
<.> azt hoǵ melʼ igo̗n : meg sebo̗ssúl az lelo̗c ·
a binnec miatta íncab embo̗r : halalnac :
bočatnay̋a : magat honnem a binnec
engedne :|| Ky̋ro̗l uǵmond Isidorus : neuo̗
doctor :|| Az : lo̗lki seb igaz : ǵonassal es
penitenciaual vruoslattatic meg ¶ 
Harmad keppen : gonozb : az meg to̗th ·
bin vtan · ualo · binben esni meg lo̗th ·
dolognac nehezsegeiert az : az : a binnec
nehessegeiert :¶ Kẏro̗l uǵmond zaca-
rias profeta : ko̗ńuenec · ky̋lenced rezeben


{410}
Az : Keǵo̗tlensegnec : bine nehezebbet
ńom embo̗rnec : o̗ lo̗lken eǵ masa on-
nal : es eǵ malom ko̗nel :¶ Mert ugy̋
mond zent Agoston : doctor :|| Semmi-
nemú bin ninčen : isten elo̗th olʼan vta-
latos minth : az : hoǵ micoron istenseg em-
bo̗rnec : o̗ biney̋t meg bočatta : es esmeg
a binre teer : úrúl az : gonossagban /
es a binben :¶ Ky̋ro̗l uǵmond Iere :
mias profeta ko̗ńuenec : ty̋zo̗no̗to̗d re :
zeben :¶ El isten : hoǵ ha moy̋ses fel :-
tamadna : es samuel : azoc kernenec /
engo̗met : ez : nepert : ninčen en lo̗lko̗m
ez neppel ·|| Touabba uǵmonda isten /
Ieremiasnac :| Ne : imaǵ engo̗met ez ne
pert mert en nem halgatlac meg o̗ /
erto̗c :¶ Ky̋ro̗l uǵmond zent Peto̗r :
masod leuelenec masod rezeben :|| Vala-
melʼ embo̗r mi vronc : Ihūs Xpūsnac o̗ zere
tetíert : o̗ bino̗ket meg ǵontac Cristussal :


{411}
Immar feltamattac : lelo̗c zo̗rent : de ha /
meg a bínre terend : mmar meg holt o̗ lo̗l
keben : Iob uolt uolna : az embo̗rnec az :
az : ky̋sseb uezo̗delm : volna : hogy̋ ístennec
vtath íngen se o̗smerte · uolna : honnem :
minth meg o̗smeruen rola el tert uolna
Az olʼ embo̗r : hasonlatos az : ebho̗z :¶ 
Ky̋ro̗l uǵmond Bo̗lč eǵgíe ko̗ńuenec ty̋zo̗-
no̗to̗d rezeben :|| Valamelʼ embo̗r esmeg ·
az el mult bínre ter : ez : ílʼ embo̗r hason-
latos az : ebho̗z : ky̋ o̗ vndocsagara teer /
es esmeg fel ńalʼa : auaǵ uezy̋ ¶ Neǵed
keppen gonozb ammeg ǵont bínben es-
ní pocolbely̋ o̗rdo̗gnec : a bino̗s embo̗r-
ho̗z : ualo : tereseiert a binnec míatta :
kẏ meg uaǵon íruan : zent Mathe euan-
gelíomanac ty̋zo̗nketto̗d rezeben :|| Mí
coron az fo̗rtelmes lelo̗c : ky̋ menend :
embo̗rbo̗l : zaraz : helʼo̗n y̋ar : keresco̗díc
es nem leel maganac lacodalmat Azt :
monǵa no tudom meczec meg el haza /


{412}
tero̗c : honnan ky̋ io̗ttem uala : es <he>
heth fo̗rtelmes lo̗lko̗t : uezo̗n meleie hoǵ
ky̋c o̗ to̗leto̗l keǵo̗tlenbec : lely̋ o̗ ha-
zath meg sepo̗ruen : es meg eko̗sy̋luen /
az : elso̗ vezo̗delmenel : nehezeb lezo̗n az
vtolso uezo̗delme ¶ Mert uǵmond :
zent Gergo̗r : hoǵ a binben lacozo em-
bo̗r : ha az el mult binere terend poco-
lbeli o̗rdo̗g o̗tteth : ero̗sben tartẏa o̗ :
fogsagaban :|| Beda neuo̗ doctor es
uǵmond hoǵ mig to̗bbe tarty̋a a bino̗s
embo̗rt pocolbeli o̗rdo̗g : o̗ fogsagaban /
annal naǵob nehesseggel : neheziti meg
o̗ttet ¶ Oto̗d keppen gonozb : ammeg
ǵont binben esni istennec malazty̋a-
nac el uezteseiert : ky̋t embo̗r ńert uolt
istento̗l : lo̗lky̋ feltamadasnac miatta /-||
Mint Iudasnac isten soc biney̋t bočatta
uala meg : es o̗ neky̋ naǵ malazttot :
adot uala : de hoǵ esmeg az : kego̗tle-
nsegre tere : el uezte : Istennee malazty̋at


{413}
El ilʼ embo̗ro̗cro̗l : zol zent dauid az so-
ltar ko̗ńben : ky̋c keǵo̗tlensegnec utura-
ternec : uǵmond : zerete az : kego̗tlen embo̗r
az : uezo̗delmet : es esmeg reay̋a zalla :¶ 
Ezechiel profeta : uǵmond ko̗ńuenec ńo-
lczad rezeben :|| Ha az : igaz : embo̗r o̗ iga-
ssagarol kego̗tlensegre : terend :|| Touab-
ba o̗ igassagarol : meg nem emleco̗zo̗m :
zent Agoston doctor es uǵmond : ha az :
igaz embo̗r : by̋zandíc o̗ igassagaban : es
keǵo̗tlensego̗t to̗end : mind o̗ igassaga es
mind o̗ y̋o miuelko̗detí el feleduen leznec
istennec elo̗tte :¶ Mert uǵmond bo̗lč
eǵgic ko̗ńuenec ky̋lenced rezeben ¶ 
valamelʼ embo̗r eǵ y̋ozagot : uezt el : az : az :
istennec malazty̋at az olʼ embo̗r sok :
y̋ozagot uezt el : mert istent o̗nno̗n-
magat uezti el :¶ Hatod keppe-
n : lezo̗n gonozb : a meg ǵont binben
esní o̗ vranac el arulasaert : mert
ez : uelag zo̗rent minemú uezo̗delm


{414}
Adatic az : olʼ embo̗rnec : ky̋ o̗ vrat el /
arulta uolna : o̗ ellensegenec Azzon /
kepen lelo̗c : zo̗rent ualo ertelmre :||
valamelʼ embo̗r : o̗ vrat Cristust es arul
ta o̗ ellensegenec : az : az : pocolbelí o̗r-
do̗gnec : a bín tetelnec miatta : o̗ keǵo̗tle
nsegeuel : olʼan naǵ uezo̗delmet tezo̗n /
o̗mmaganac : mint Iudas ten hoǵ Cristust
el arula :¶ Mint meg uaǵon iruan /
zent Ianos ko̗ńuenec ty̋zo̗no̗to̗d rezeben /
Az : kínec az be martot keńeret adom /
az : arul el engo̗met :¶ zent bernard
uǵmond ez : melle :|| Valʼon : minemú /
naǵ zo̗rńnú uezo̗delm abbol adatíc
embo̗rnec : ky̋ o̗ urat ístenet elʼ arulʼa /
o̗ ellensegenec : melʼ lezo̗n az : bínnec :
miatta : Pelda az : eǵ ky̋ralʼrol zent ber-
nard uǵ zol rola :¶ Melʼ naǵ uezo̗delm /
az : hoǵ micoron : embo̗r vronc xpūst el
arulʼa : az : az : ky̋ hanńa ueti o̗ zy̋uebo̗l :
az o̗ binenec utalatossagaual meg


{415}
olʼan Ko̗llemeto̗s az : vronc : Cristusnac :
hoǵ micoron : embo̗r vronc cristust be-
fogady̋a : o̗ ty̋zta zy̋ueben ¶ Ky̋ro̗l uǵ-
mond bo̗lč eǵgíc ko̗ńuenec no̗lczad :
rezeben : zereto̗ fy̋am aǵǵad te ziuedet
en neko̗m ¶ Mert uǵmond zent Ago-
ston doctor : Igo̗n zeretuen lacozy̋c v-
ronc Cristus az : olʼ embo̗rnec o̗ zy̋ueben
ky̋ o̗ ziuet megnem rutittota binnec o̗ :
rutsagaual || Ky̋ro̗l uǵmond zent :
Ianos eǵgic ko̗ńuenec : harmad rezeben /
En alloc embo̗rnec o̗ ziuenec capuy̋-
an : es čergeto̗c : ha ky̋ engo̗met be boč-
attand : uele lacozom es uele ńay̋asco-
dom :¶ Heted keppen lezo̗n gono-
zb ammeg ǵont binben esni Cristus-
nac masodzor meg fe<.> fezey̋teseiert :/
mert mikeppen az : sy̋doc : meg fezey̋-
tec vronc xpūst : Azzonkeppen az bi-
no̗s embo̗r maes az : binnec miatta
meg masodzor fezey̋tti meg vronc :


{416}
Cristust :¶ Ky̋ro̗l uǵ ir zent pal :
sy̋docnac írt leuelenec hatod rezeben :/
|| Valahanzor embo̗r : o̗ acarattʼa-
ual : a binnec enged : annezor meg vy̋o-
ban : fezitti meg vronc xpūst ¶ Mert :
uǵmond zent bernard : hog ualame :
nezo̗r : embo̗r : az : o̗ bínere : terend :||
Annezor : meg vy̋oban : fezitti meg Gri-
stust :¶ Mert uǵmond zent ambo
rus || Valamelʼ embo̗r : az : binben bo-
čattʼa magat : az : olʼ embo̗r : Cristusnac
ǵiolcosa :|| Harmad Ky̋ralʼ ko̗ńuenec
ty̋zed rezeben : uǵ uaǵon meg iruan :
Az : o̗ lo̗lket : a te lo̗lko̗do̗n kereso̗m /
meg :¶ Ky̋ro̗l uǵmond bo̗lč salamon /
ko̗ńuenec ty̋zo̗no̗to̗d rezeben vr isten
to̗l ninčen binre ualo oc embo̗rben /
¶ Ky̋ro̗l uǵ uaǵon iruan Ieremí-
asnac : sy̋ramrol ualo ko̗ńben o̗ or-
czaioc l olʼ fekete lezo̗n mint az feke-
te aluth zen :¶ Harom vaǵon


{417}
hoǵ ky̋ neky̋l soha semmínemú embo̗r /
nem iduo̗zilhet :|| Elso̗ az : igaz : hy̋th /
neky̋l :¶ Ky̋ro̗l : uǵmond zent pal /
sy̋docnac irt leuelenec ty̋zo̗n eǵǵed re-
zeben Lehetetlen az : hoǵ embo̗r igaz
hy̋th neky̋l : magat ístennec ko̗lleme-
to̗sse : tehesse :¶ Masod az : zabad /
acaratʼnac engedeti neky̋l :|| Ky̋ro̗l
uǵmond zent Agoston : es Scocy̋a /
bely̋ Ianos doctor :¶ Eredetnec bí
ne nem eǵeb hanem az : eredet íga-
ssagnac nem tartasa ¶ Harmad :
az ístení zent zeretet neky̋l ¶ 
Ky̋ro̗l uǵmond zent Amburus doctor /
|| Valaky̋ ísteni zeretet neky̋l y̋ot
tezo̗n : nem ko̗llemeto̗s istennec :
¶ Vǵmond scocy̋a bely̋ Ianos
doctor : hoǵ a bín harmat tezo̗n
embo̗rnec :¶ Elo̗ hog valamito̗I
meg tartoztat : embo̗rt az az : iste-
nnec malazty̋atol :¶ Mas hoǵ :


{418}
valamito̗l el terith embo̗rt : az az isten-
to̗l : el terith : es o̗rdo̗gnec utura terití
¶ Harmad hoǵ valamire : ko̗telez /
embo̗rt : az : az : o̗ro̗c kenra / ko̗telezy̋
Azzonkeppen az eredetnec bine : ez har-
mat teue embo̗rnec :|| Elo̗ hoǵ uala-
mito̗l meg tartaztata : embo̗rt az az :
istennec zy̋nenec : latasatol :¶ Ma-
sod : hoǵ ualamire : uǵ tery̋tte az embo̗ry̋
allatoth : az : az : ionac : tudatlansaga-
ra : es gonoznac keuansagara :¶ 
Harmad hoǵ ualamire : uǵ ko̗teleze
az embo̗rt : az : az : ko̗teleze o̗ro̗c zam-
ky̋uetesre : uǵ ualaky̋ abban meg ha-
land o̗ro̗kco̗l o̗ro̗cke el uez · ¶ 
Harom iozag uaǵon : ky̋ert embo̗r /
az ur <.> istento̗l : igo̗n naǵon : zerette-
tíc ¶ Elo̗ igaz : hy̋tben ualo embo̗-
rnec : o̗nno̗nmaganac meg o̗smereti
Ky̋ro̗l uǵ ir zent : Ianos ko̗ńuenec :


{419}
ty̋zed rezeben : Az en íuhay̋mat : en o̗s :
mero̗m o̗kes o̗smernec : engo̗met :¶ 
Masod : vr : ístennec : parančolaty̋anac meg-
tartasa :¶ Ky̋ro̗l uǵ ír zent Ianos elso̗ :
leuelenec : o̗to̗d rezeben : ez : az <en> vr ísten-
nec : parančolattʼa / hoǵ o̗teth : zeressed :¶ 
Harmad : hoǵ ky̋ ístent fy̋uy̋ zeretettel ze-
retí :¶ Ky̋ro̗l uǵ ír zent Ianos ko̗ńuenec
ty̋zo̗n neǵed rezeben :|| Az : ky̋ engo̗meth :
zereth az : en bezedo̗met : tarty̋a / en atty̋a-
m es zeretí o̗teth : es hozy̋a ío̗uo̗nc es /
uele : lacodalmath : tezo̗nc ¶ Ky̋ro̗l /
uǵmond arań zauí zent : Ianos ¶ 
Az : y̋o fy̋unac : tulʼay̋donsaga ez : hogy̋
attʼat zeretí : azzonkeppen : mínth o̗nno̗-
nmagat :¶ lstennec neǵ haza ua-
ǵon :¶ Elo̗ meńorzag : emnec kulča-
az y̋o miuelko̗det : Ky̋ro̗l uǵmond zent
Agoston doctor ¶ Az meńorzagnac kul-
ča ay̋o míuelko̗det : az : lo̗lky̋ y̋ozagba-
n ualo : y̋o miuelko̗dettel : auual nithhad :


{420}
o̗tet ¶ Mas haza : istennec : ez uilag :
ennec kulča az igaz : hitben ualo letel :
Mert ug mond zent pal apastal :| hoǵ :
hy̋th nekúl | lehetetlen | kellemeto̗sse len-
ni istennec :¶ Harmad haza isten-
nec purgatorium : ennec : kulča to̗rede-
lmesseg : igaz gonas es telʼes eleg tetel
es alamisna adas :¶ Ky̋ro̗l : uǵmond :
zent Gergo̗r papa es doctor :¶ Mike-
ppen az uiz meg olty̋a a túzet : Azzonke-
ppen az : alamisna : meg olty̋a embo̗rnec
o̗ bineit ¶ Neǵed haza : ur istennec :
az : pocol ez haznac kulča istennel /
vaǵon : el rey̋tuen :¶ Ky̋ro̗l uǵmond Isa-
ias profeta : ko̗ńuenec hatod rezeben :¶ 
vr istenseg pocolnac capuy̋at keth laka-
ttal lacatoly̋a be :¶ Harom io-
zag uaǵon ky̋ert : ur istenseg : embo̗rt :
y̋elo̗sben zeret ¶ Elo̗ : keǵo̗ssego̗s : ir-
galmassag ¶ Ky̋ro̗l uǵmond vronc xpūs
Iesus zent Mathe : euangeliumanac : o̗to̗d


{421}
rezeben :¶ Bodogoc : az : irgalmasoc : me-
rt o̗k irgalmassagot : ńernec :¶ Masod :
iozagac : ky̋ert ur : isten igo̗n zeret embo̗-
rt ¶ Az : zent : alazatossag :¶ Ky̋ro̗l uǵmo-
nd zent Agoston doctor :¶ Az alazato-
ssoc Cristusnac : zaztoia alath iarnac : de :
keuelʼo̗c : Lucipernec : zaztoia alath uitez-
ko̗dnec :¶ Harmad : thiztasagos eleth :
ky̋ro̗l uǵmond zent Thamas doctor : hoǵ
incab illic eǵ tiztasag tarto embo̗rnec :
tizto̗ssego̗t tenno̗d : honnem eǵ anǵalnac :
ky̋c istennec zeretetiert tiztasagban lacoz-
nac :¶ Neǵ uaǵon : ky̋ soha megnem
teer :¶ Elo̗ zozat :¶ Masod zy̋zeseg :¶ 
Harmad az : y̋do̗ ¶ Neǵed : y̋fiusag :¶ Me-
rt uǵmond marobeli Ferencz : mesto̗r ho-
ǵ neǵ <z> iozag uaǵon ¶ Elo̗ testy̋
iozag :¶ Masod lo̗lky̋ iozagoc ¶ Har-
mad bo̗lčeseg :¶ Neǵed az : o̗ro̗c : iozag :
az : mindenhato istenseg : ez neǵ iozag-
-nac-


{422}
harmanal : lob ístennec : malazttʼa :¶ 
Esmeg uǵmond : marobelí Ferencz :
mesto̗r : az : malaztnac o̗ zepsegero̗l : es :
neǵ allatot : mond : kinel zeb ninčen :
Elso̗ : az : nap : Masod az : túzes : egh : a ky̋-
ben ísten : es a zento̗c : lacoznac :¶ 
Harmad az embo̗rí lelo̗c : Neǵed az an-
ǵalí termezeth : mert zeb az : anǵal a-
lelo̗knel : de embo̗r : anne : soc : y̋ot to̗het
hoǵ naǵ soc anǵalt felúl mul erdo̗m-
mel : ez : neǵ allatnal míndenícnel zeb :
az zent lelo̗knec : malazttʼa : mert ísten /
o̗nno̗nmaga : a lelo̗c olʼíatan mínth az :
o̗rdo̗g az ístennec malazttʼa neky̋ul :¶ 
touabba meg az anǵal : es : o̗rdo̗gghe /
lenne : a malazt : neky̋ul · mínth meg es
lo̗nec : akky̋c ala hullanac meńorzagb-
ol : mert uǵmond zent Thamas doctor :
hoǵ valakinel : zent lelo̗knec malazttʼa ua-
gy̋on : az olʼ embo̗r mindo̗n íozagban :
vaǵon : mert ístenben uaǵon es ísten :
mindo̗no̗sto̗l : foguan o̗ue : es o̗ ístene :


{423}
De ualamelʼ : embo̗r malaztban : ninčen :
az halalos binben : uaǵon :¶ Valamely̋ :
embo̗r kegiglen : halalos binben uaǵon :
az : o̗rdo̗gben : vaǵon : es o̗ benne o̗rdo̗g :
vaǵon :¶ Marobeli ferencz : mesto̗r :
neǵet mond : kiuel embo̗r : o̗ benne meg ta-
rthattʼa : istennec o̗ zent : malazttʼat :¶ 
Elso̗ : o̗nno̗n testenec : meg eńhy̋tesse :/
erro̗l kegeglen : uǵmond zent pal Apa-
stal : Gorintombelieknec : irt leuelenec :
ty̋zo̗neǵged rezeben :¶ Getro̗m az : en : te
sto̗met : Azert : tudny̋a illic hoǵ : az ur :
istennec : o̗ zent : malazty̋ara : zerezhe-
tnem magamat :¶ Masod a binro̗l :
ǵacorta ualo : meg emleko̗zes : tudnia illic :
hoǵ bo̗lč embo̗rto̗l : tudacoziec az olʼ dolo-
grol : kiben o̗ keto̗lko̗dneiec hoǵ ha bín
auaǵ nem : mert ammelʼ embo̗r : uǵan :
o̗nno̗n ezen íar : es kel : ǵacorta : azt : a-
littʼa : hoǵ malaztban : uaǵon : maga ha-
lalos binben : uaǵon : ky̋ro̗l uǵmond /
zent pal : Gorintombelieknec : irt leuele :
nec : Harmad rezeben :¶ Valaky̋ azt :


{424}
Alittʼa : hoǵ al : az : az : hoǵ vr istennec :
malazty̋aban : vaǵon : y̋ol meg lassa hoǵ
el ne essek : az : az : lassa hoǵ halalos by̋n
ben ne leǵo̗n :¶ Harmad : ǵakorta ualo :
gonas ky̋ro̗l uǵmond : bo̗lč : Salamon
eǵgy̋c ko̗ńuenec : huzonhatod rezeben /
To̗ro̗ly̋ed el : te lo̗lko̗dnec : rosday̋ath :¶ 
Esmeg uǵmond : ko̗ńuenec masod re :-
zeben · valʼon my̋g zeretito̗c az gonoss-
agnac by̋net : tery̋eto̗c en hozy̋am en /
lelko̗met adom nekto̗c ¶ Neǵed alaza-
tossag : ment uǵmond zent Gergo̗r : Az :
alazatossag : a malaztnak palasty̋a :
ammy̋ath ohaty̋a : meg embo̗r az ma-
laztoth o̗ zy̋ueben : hoǵ el ne vezesse :
¶ Tvzenneǵ || embo̗r vaǵon ky̋ro̗l
y̋ras uaǵon : hoǵ o̗k meg leltek isten-
nnec malazttʼat : Azert lassuk meg azt :
hoǵ minemú y̋o miuelko̗detnec my̋atta


{425}
erdo̗mlo̗ttek : azt hoǵ o̗k meg lelhettek :
vr istennec o̗ zent malaztʼat : Azert maes
valamelʼ embo̗r : ez ilʼeten y̋ozagokban :
my̋uelko̗dendic tahat maes meg lo̗lhety̋
vr istennec o̗ zent malazttʼat :¶ Elso̗ noe :
lo̗n : ky̋ meg : lele istennec malazttʼat ty̋z-
tasagnac my̋atta : mert zaz eztendeig :
tarta : ty̋ztasagot Azzonkeppen ty̋ztasag
ban lacozo embo̗r : meg lo̗lhety̋ istennec :
malazttʼat : zent Gergo̗r es ty̋zto̗leto̗s :
Beda uǵmondnac : hoǵ az : ty̋ztasagba /
lacozo : embo̗ro̗c : anǵaloknac tarsy̋ zen-
to̗knec baraty̋ vronc : Cristusnac Roco-
nsaghy̋ ¶ Mas ky̋ meg lele ístennec :
malazttʼat : lo̗n abraham : mert istennec :
bezedenec es o̗ akaraty̋anac : engho̗ :
delmes lo̗n : Azzonkeppen maes emb-
o̗r engho̗delmessegnec my̋atta : megh-
lo̗lhety̋ istennec malazttʼat : Mert uǵm-
-ond :


{426}
zent : Anselmus doctor : hoǵ az vr isten-
segh : naǵ tekelleto̗s y̋ozag es engo̗delme-
ssegnec my̋atta : lelheto̗d megh o̗teth ¶ 
harmad ky̋ meg lele istennec malazttʼat :
lo̗n : az zent Loth : lele meg kedeg : y̋rgal
massagnac : my̋uelko̗detiuel Azzonkepp-
en maes embo̗r : meg lo̗lhety̋ az y̋rgal :
massagnac my̋uelko̗detiuel || Ky̋ro̗l uǵ :
y̋r zent mathe : ko̗ńuenec o̗to̗d rezeben :
Leǵeto̗c : y̋rgalmassok : mikeppen az ty̋ /
meńńey̋ aty̋atok ky̋ meńorzagban :
vaǵon || Ky̋ro̗l meghis uǵmond vronc /
ihūs xpūs azon zent mathe ko̗ńuenec :
huzad rezeben : by̋zoń mondom hoǵ my̋
nnel ky̋ssebnec : kinec teueto̗c . enneko̗m /
to̗tteto̗c ¶ Mert uǵmond bo̗lč Salamon :
eǵgy̋c ko̗ńuenec ty̋zen ńolczad : rezeben
Valaky̋ meg ńomorultakat : zy̋uksego̗-
knec y̋deíen : meg seghy̋t : <el> ez ilʼ embo̗r :


{427}
o̗ro̗k elesego̗th : o̗ro̗c beusego̗th vezo̗-
n : vr my̋ndo̗n : hato istento̗l : az az :
zent lelo̗knec : malazttʼat : uezy̋ ¶ 
Neged y̋ob uala : Ky̋ meg lele istennec
malazttʼat : mert az zent Iob vr isten-
nec : o̗ felelmeben : lacozek ky̋ro̗l uǵ
mond : o̗nno̗n maga : ko̗ńuenec : elso̗ :
rezeben :|| Mikeppen : az tengo̗ro̗n : y̋a-
rok felnek : haborusagnac : y̋deien : ve :-
zo̗delmto̗l : Azzonkeppen : felo̗c vram :
istenseg : hoǵ en : soha : te zent isten :
sego̗dnec : ellene : ne uethko̗znem :||
Mert o̗ naǵ alhatatos lo̗n my̋nd-
o̗n / nehessegheben : my̋nt meg uaǵ
on iruan : o̗nno̗n ko̗ńuenec o̗to̗d
rezeben : Azzonkeppen maes embo̗r
megh lo̗lhety̋ az : alhatatossagnac :
my̋atta : az istennec : malazttʼat :
Mert uǵmond : zent bernald : Aty̋am
fy̋ai intlec ty̋to̗ket : hoǵ ha istennec :


{428}
malazttʼat akary̋atoc meg lelńe :
tahat az : gonossag : ellen : alhatatosoc
legeto̗c : mert vr ísten<t> : my̋kent ez /
y̋elo̗nualo : uelagban : vy̋adalra : tero̗-
mto̗th : hoǵ vy̋unc az bíno̗knec ell-
ene :¶ o̗to̗d ky̋ meg lele vr isten-
nec o̗ zent malazttʼat : lo̗n az zent :
mo̗y̋ses mert o̗ istent ighen naǵon :
zerete : annac okaert : micokon az /
my̋ndo̗nhato istento̗l az to̗ruenth :
az sy̋nanak heǵen uo̗tte uolna :||
Es imar ala y̋o̗ne : az heǵro̗l hoǵ :
az istennec paranczolatit a nepnec :
megh mondanay̋a : meg az heǵ : ol-
dalrol meg lata : hoǵ keth bory̋u : ke-
po̗th o̗tto̗ttek uolna : es azokat : ty̋z-
to̗lneie az nep : ighen naǵon : meg
bussula : es az : ko̗zy̋klahoz : v́the :
es el to̗re my̋nd : az keth : tablat :
miert hoǵ || lattʼa uala : hoǵ az nep


{429}
Istennec ellene to̗nne : Azzonkepp-
en maes embo̗r : az malazttot meg lo̗lhety̋ az vr
istennec zeretetiuel || Mert uǵmond :
zent Gergo̗r : hoǵ ighen naǵ zy̋v́k :
seghe uaǵon : my̋ndo̗n : embo̗rnec az :
istennec : zeretety̋re : mert : az neky̋l :
soha ur istennec : o̗ zent malazttʼat :
semmikeppen : meghnem : lo̗lhety̋ em-
bo̗r :¶ Hatod ky̋ erdo̗mle megh-
lo̗lńe az istennec : malazttʼat : lo̗n : sy̋nees
mert o̗ : igassagot to̗n az gonozo-
cat meg o̗luen : Azzonkeppen maes
my̋ndo̗n embo̗r : meg lo̗lhety̋ istennec :
malazttʼat : igassag tetelnec my̋atta
Mert uǵmond zent : Anselmus doctor :
hoǵ inkab : akary̋ad pocolnac fene :-
keben : esto̗deth : igassag melleth : az ·
az : ha malaztban uolnal : honnem :
hamissagoth : tennel : az az : by̋nth :


{430}
Touabba : zent : Ieronímus es uǵmōd
Iob embo̗rnec : igassag melleth : hoǵ az :
gonozoknac gy̋o̗lo̗seghet ueǵe : honnem
o̗ neky̋c : tarsasagat tarcza :¶ heted :
ky̋ meg lele istennec malazttʼat : lo̗n : az
az zent dauid ky̋ralʼ : mert o̗ naǵ sy̋-
rast to̗n o̗ bíney̋ro̗l : Azzonkeppen ma
es embo̗r : meg lo̗lheti istennec mala-
zttʼat : sy̋rasnac miatta :|| Mert uǵmond ·
zent bernald doctor : O bodog sy̋ralm :
o bodog ko̗ńhullatas valʼon my̋t mo-
nǵac en : te rolad :|| En azt mondom
te hozzy̋ad : hoǵ te naǵ batorsagual :
megy̋ vr istennec eley̋ben : es soha : on-
net heuon : elnem y̋o̗z : isten elo̗l : hoǵ
te embo̗rnec malazttot nem : ńernel :
vr istensegto̗l ¶ Nolczad : ky̋ meg
lele istennec malazttʼat lo̗n : zent Ianos
baptista : mert soha nem uolt : ky̋ ilʼen :


{431}
Naǵ penitenciat tarthot uolna artatl-
an : embo̗ro̗c : ko̗zzúl : Azzonkeppen ma
es embo̗r meg lo̗lhety̋ istennec malazttʼ-
at penitencíanac my̋atta ¶ Ky̋ro̗l uǵ :
mond : zent : Gergo̗r : doctor : O bodog :
sy̋ralmas penitencia menezo̗r embo̗r :
nec : zy̋o̗kseghe uaǵon : az istennec ma :
lazty̋anac keresesere : annezo̗r haznalz
embo̗rnec : az istennec malazty̋anac meg
lelesere : Kylenced ky̋ meg lele ístennec
o̗ zent malazttʼat lo̗n azzońonc Ma
ría Mert : azzońonc : mary̋a : alazatossa-
gnac my̋atta lele meg vr istento̗l az ma-
lazttot || Minth : iruan uaǵon rola zent :
Lucacz ko̗ńuenec elso̗ rezeben : Vǵmon
da : az anǵal o̗ neky̋ || Ne felʼ azzoń m-
aría mert malazttot : ńertel ístento̗l :
Azzonkeppen : mostan es embo̗r alaza-
tossagnac my̋atta : ighen ko̗ńńen meg :


{432}
lo̗lhety̋ istennec : o̗ zent malazttʼat :¶ 
Ky̋ro̗l uǵmond zent Iacab apastal : leue-
lenec neǵed rezeben : Az keuelo̗knec isten
elleno̗c al : es az : alazatossokna aǵǵa :
az zent malazttʼat : es az utan o̗ro̗c dy̋
cho̗segho̗t | Ty̋zed rneghy̋s ky̋ megh ::
lele ístennec malazttʼat lo̗n : zent Ma
ry̋a Magdalena : Mert o̗ naǵ zeretettel
halgattʼauala vronc : xpūsnac bezedeth :
my̋nt meg uaǵon iruan o̗ rola zent
lucacz euangelíumaba :¶ ll vala maīa
magdalena : vronknac labay̋nal es /
halgattʼauala o̗ bezedeth : Azzonkeppen
maes embo̗r meg lo̗lhety̋ istennec ma
lazttʼat : az ky̋ istennec : ighey̋et naǵ ze-
retettel : halgattʼa | Ky̋ro̗l uǵmond zent :
Gergo̗r doctor : Az istennec ígheienek :
zeretettelualo : halgatasa : az istennec :
malazty̋anac meg lelese : es o̗ zy̋uebē


{433}
meg maradasa : Ty̋zo̗neǵged ky̋c me :
gh lelek ístennec malazttʼat : Io̗nek my̋nd :
az zent Apostoloc .: Mert o̗k bo̗y̋to̗lenek :
es y̋madkozanac : mẏnth íruan uaǵon :
Roloc : hoǵ bo̗y̋to̗lnec uala es ímadsag-
ban valanac my̋coron : az zent lelo̗k ty̋ :-
úzes ńelv kepeben : reay̋oc zalla : Azzon :
keppen mostan es megh lo̗lhety̋ embo̗r az /
zent lelo̗knec malazttʼat : bo̗y̋tnek es ay̋e :-
tatos ímadsagnac my̋atta : Ky̋ro̗l uǵm-
ond zent Gergo̗r : Valaky̋ vr ístennec :
o̗ zent malazttʼat : akary̋a : keresny̋e :
tahat ǵacorta : ay̋etatos ístení y̋madsa-
gban foglaly̋a : magat : Mert my̋coron :
y̋madcozy̋c embo̗r : akoron : vr ístennel :
bezzel : Azert my̋ uaǵon naǵob y̋ozag :
annal ky̋ vr istennel bezelheth : Ty̋z-
enketto̗d ky̋ erdo̗mle meg lo̗lnye ist-
ennec malazttʼat lo̗n · zent Istuan ::


{434}
Prothomartir Mert o̗ : ez uelagot m-
egh utala : istennec o̗ zeretetiert : Azzon-
keppen maes my̋ndo̗n embo̗r : ha akar-
y̋a : meg lo̗lhety̋ istennec malazttʼat : ha :
ez : y̋elo̗nualo uelagot : megh : vtalanǵuk :
istennec zeretetiert : Azert monǵa ze-
nt pal eǵgy̋c leuelenec o̗to̗d : rezeben :
My̋nd meg vtalam : en ez uelagot hoǵ
az vr istennec o̗ zent : malazttʼat ny̋er :-
hetnem magamnak : Mert uǵmond zent :
Gergo̗r : hoǵ my̋nt : incab : ez uelagnac :
heutsagat embo̗r meg utalʼa : Annal ín-
kab istennec : malazttʼat meg lely̋ Ty̋
zenharmad ky̋ meg lele · ístennec ma
lazttʼat lo̗n atty̋ank zent ferencz Mert
o̗ mondhatatlan naǵ ay̋etatossagual :
gondolko̗dy̋c uala : vronc : Cristusnac :
zent : halalarol : mert uǵmond zent bo-
nauentura : aty̋anc : hoǵ zenth ferencz :


{435}
my̋ndo̗nnemú malaztot : vronc Grist-
usnac halalanac gondolasanac miy̋-
atta ny̋ere : istento̗l :|| No azert : ha ak-
arz : mostan : es o̗ bíno̗s embo̗r íste-
nto̗l malaztot vo̗nno̗d : gondold m-
eg my̋ndo̗n : napon vronc | Cristusnak :
kenńat halalat es hy̋ǵ meg en ne-
ko̗m : hoǵ naǵ malazt adaty̋k neko̗d :
ennec my̋atta :| Ty̋zo̗nneǵed ky̋ meg
lele ístennec malazttʼat lo̗n zenth Pal
Apastal Mert o̗ · haborusagot naǵ be
ko̗sseguel zenued uala : mert my̋coron-
Agabus profeta meg monda neky̋ hoǵ
Ierusalemben my̋nd be menend meg
ko̗to̗zy̋c o̗teth : zent : Pal ottan azth :
monda : Nem : felo̗c en ammeg ko̗ : -
to̗zesto̗l || de kez uaǵoc : my̋ndo̗nnemú
haborusagot : el zenuedno̗nm : es my̋n-
do̗n kent felueno̗m : vr ístennek :


{436}
zeretetiert || Mert uǵmond y̋duo̗zitenc
zent Mathe ko̗ńuenec o̗to̗d rezeben : Bo-
dogok azoc ky̋c haborusagot : zenued :
nec : az : igassaghert : mert o̗uek meń
eknec orzaga : Ky̋ro̗l uǵmond Gesa-
rius Ez bekeseg : olʼ ighen naǵ mond-
hatatlan y̋ozag : hoǵ nem : čak az iste-
nnec o̗ zent malazttʼat meg targẏa /
embo̗rben : de meg az by̋nt es ez tauo-
ztattʼa embo̗rto̗l :¶ Azert valamelʼ<ez>
embo̗r : ez ty̋zo̗nneǵ : y̋ozagnac mya
atta ko̗uety̋ vr istent : igho̗n ko̗ńen meg :
lo̗lhety̋ az zent lelo̗k malazttʼat : melʼ : 
malaztot aggy̋on neko̗nk | Atty̋a | fy̋u /
zent lelo̗k | o̗ro̗ky̋ul | o̗ro̗kke :| Amen :| 
Hic est discipulus ílle quem dilígebat
ihūs Ez az tanitvan ky̋t : ihūs igho̗-
n : zereth : uala : ez y̋gheket zent Ianos
Irta meg ko̗ńuenec : huzad rezeben


{437}
Ez y̋ghekec melle : tudnonc kel hoǵy̋
valamelʼ embo̗r : azt akary̋a vr isten hoǵ
o̗teth : zeresse : tahat y̋mez : het lo̗lky̋ y̋oz-
agoknac my̋atta : meg lo̗lhety̋ vr istento̗l :
hoǵ soha az my̋ndenhato isten azt nem
tehety̋ hoǵ ez ilʼ embo̗rt nem zerethneie
valaky̋ ezo̗kben leend :|| Elso̗ yozagh :
bo̗lchesegh · Erro̗l uǵmond zent ber
nad doctor : hoǵ az : bo̗lcheseg nem bo̗
lchesego̗s tudomań : hanem y̋zes tudo-
mań : mert az : bo̗lcheseg my̋ath esmer-
hety̋ embo̗r istent : es o̗nno̗nmagath ·
Vǵmond kedeg zent bernald doctor /
hoǵ neǵkeppen ualo bo̗lcheseg uaǵon
Elso̗ ez : uelaghy̋ bo̗lchesegh · Masod :
testy̋ bo̗lchesegh : Harmad o̗rdo̗ghy̋ bo̗-
lchesegh : Neǵed : isteni bo̗lcheseg : Masod ·
y̋ozag ky̋ert : isten ighen zereth embo̗rt
ty̋ztasagnac tartasa : Mert uǵmond po
gan ·


{438}
bo̗lč Ary̋stotiles hoǵ my̋ndo̗n allath : az :
feleko̗zetit zerety̋ es ahoz : egessy̋l : Azzon :
keppen : az ur : istenseg : azokat zerety̋ ky̋c :
ty̋ztasagban · lacoznac : istennec zerete-
tiert || Mert az my̋ndo̗n hato isten naǵ
ty̋zta allath :|| Ky̋ro̗l uǵmond bo̗lč eǵ
gy̋c ko̗ńuenec ty̋zeneǵǵed rezeben : My̋n-
do̗n madarak : es my̋ndo̗n : eǵeb allatok :
az o̗ felo̗kho̗z : zerko̗znec : Azzonkeppen :
vr istenseg es tezo̗n :· Harmad y̋ozag
Ify̋vsagnac y̋deien : istenho̗z ualo terees
Mert uǵmond bo̗lč Az ky̋ engo̗met : a-
kar keresni igho̗n regghel kelʼo̗n : Az az :
valamelʼ embo̗r : istent akary̋a keresni
es meg lo̗lny̋e : Ify̋vsaganac y̋deien kez-
ǵe : el az istennec valo zolgalatot || Mert
valamelʼ embo̗r Ify̋vsaganac : y̋deien teer
istenho̗z : neǵkeppen ualo : haznalattʼa :
vaǵon :|| Elso̗ : hoǵ az : olʼan embo̗r incab
keduesb istennec : elo̗tte :|| Masod haznal-
-: attʼa :


{439}
hoǵ az olʼatan embo̗r batorb es o̗ n-
eky̋ ny̋nčen semmy̋ felelme : y̋duo̗ssegh-
eben : my̋nt nemelʼ embo̗rnec : es o̗ neky̋
lo̗lkeben : ny̋nczen : zomorusagos ba-
nath : Harmad mert az olʼatan embo̗r
zocast uezo̗n : az ístení y̋ozagokban :
Neǵed mert o̗ neky̋ naǵob erdo̗me le-
zo̗n : ístennec elo̗tte :¶ Neged y̋ozag
ky̋ert az : my̋ndo̗nhato ísten íghen ze-
reth embo̗rt : y̋rgalmassagnac mẏuel-
ko̗dety̋ mert uǵmond zent Pal Corín
tom bely̋eknec elso̗ leuelenec ky̋lenc-
ed rezeben : Valamelʼ embo̗r vy̋gan -
adakozy̋c : o̗ : y̋gassagabol : istennec ze-
retety̋ert : ez ílʼ embo̗r vr ístento̗l naǵo-
n zerettettíc ¶ Oto̗d y̋ozag engho̗d
elmes bekesegh : Ky̋ro̗l uǵmond vronc :
Cristus zent mathe : ko̗ńuenec o̗to̗d :
rezeben : Bodogok : az beko̗segho̗-
-so̗k :


{440}
mert ístennec fy̋aínak hy̋uatattn-
ac : Hatod y̋ozag touabba : ky̋ert az
my̋ndo̗nhato ísten : igho̗n zeret em-
bo̗rt : az zent alazatossagnac y̋oza-
- ga : Ky̋ro̗l uǵmond zent Agoston : Az :
alazatosoc ur istennec : zeretety̋ben :
vannac : Heted y̋ozagh isteni zere
teth : Erro̗l kedeg uǵmond zent Ago
ston doctor : ha istent keuese : zereto̗d :
ky̋sded uaǵ de ha istent íghen naǵon :
zereto̗d : tahat íghen naǵ uaǵ : va :-
lameneuel ístent : naǵoban zereto̗d :
eǵebnel anneual naǵob uaǵ : es íst-
en es anneual naǵoban zereth :
tegho̗det : Azert : valameneuel em
bo̗r ez heth lelky̋ y̋ozagban na-
ǵobban leend : anneual naǵoban :
zeretettíc az vr my̋ndo̗nhato ísten-
to̗l : Valamelʼ embo̗r : kedeg vr ísten :
ben :|| lakozy̋c es bízẏc : es o̗ benne :


{441}
vety̋ Remenseghet ez istent tekelle-
to̗sseguel : zerety̋ Es ez ilʼeten embo̗r 
rel az my̋ndo̗n : hato isten : haromk-
eppen ualo : keǵelmessego̗t tezo̗n :|| Elo̗ :
zer hogy̋ az : olʼatan : embo̗rt nem ·
haǵgy̋a : sok by̋nben esni : Mert uǵ
mond zent :|| Agoston : es zent A-
mborus ¶ Keǵo̗ssen : hiǵged azt -
embo̗r : hoǵ : soha : vr isten : <s> az olʼ
embo̗rt ky̋ o̗tet zerety̋ ky̋lemb<.>-
en el nem haǵgy̋a : by̋nben esny̋e :
hanem : uǵ hoǵ y̋ob : y̋o̗ belo̗le :|| 
Mint || zent peto̗rt es zent tam-
asth ¶ Masodzor : hoǵ valamy̋ o̗ :
neky̋ to̗rtenic es my̋ndo̗nnemú
my̋uelko̗dety̋ o̗ neky̋ y̋ora fordul :
Ky̋ro̗l uǵmond zent pal Apostal
Romay̋aknac : irt leuelenec ńolcz-
ad rezeben : Az isten : zereto̗ em-
-bo̗rnec :


{442}
my̋ndo̗nnemú my̋uelko̗dety̋ y̋o :-
ra : valtoznac : meg to̗rtenney̋ec :
by̋nt tenny̋ es :|| Harmadzor hoǵ
soha nem : haǵgy̋a isten ez ilʼeten :
embo̗rt : karhozni ¶ Mert uǵmon-
dnac zent doctoroc : hoǵ valamelʼ
embo̗r ístenben : by̋zíc o̗ benne uety̋
my̋ndo̗m remenseghet : es istent to̗-
kelleto̗sseguel zerety̋ || Ammy̋ y̋oza-
got isten : zeretetíert tehet : azt m-
y̋ndmeg tezy̋ ha magat bínto̗l me :
gnem ohatta :|| Azert az y̋ot megne-
m : haǵgy̋a : ez ílʼeten embo̗r nem : ka-
rhozy̋c : mert ha eleb malaztot nem :
ad neky̋ de meg halalanac y̋deíen :
es malaztot ad o̗ neky̋ ¶ Ky̋ro̗l uǵ
mond zent : Isaẏas profeta ko̗ń-
venek o̗tuenńolczad rezeben || Ne-
m az testy̋ bo̗y̋t kel en neko̗m hoǵ


{443}
magadath · ǵeto̗ry̋ed : de : zaggassad me-
gh : az binnec : ǵo̗keret : ky̋ irtuan te : 
zy̋uedbo̗l :|| Ez profeta : mondasabol azt :
erthetʼúc hoǵ az my̋ndo̗nhato isten :
ha : halala koron : malaztot : ad es
az embo̗rnec : ky̋ by̋nben : elth : de ma :
ga : y̋ot : my̋uelko̗do̗th : nem : aǵgy̋a az
o̗ y̋o my̋uelko̗dety̋ert : mert : az : hala :-
los by̋nben to̗t : y̋o dologokual : semm-
y̋t nem erdo̗ml embo̗r istento̗l han-
em az my̋coron isten : embo̗rt : uaǵ :
eIteben · uaǵ igaz halala : coron ezt
meg terety̋ malaztot : aduan o̗ neky̋
ezt czac az o̗ : irgalmassagos y̋ouol :
tabol tezy̋ Az : zent bučurol tud
nonk es ezo̗nkben kel venno̗nc hoǵ 
het dolog uaǵon ky̋c : meg bantnak :
embo̗rt hoǵ az bučult megnem valʼy̋a :
Elo̗zer : hy̋tetlenseg micoron nem | hy̋zúc az
buczut : Mert uǵmond zent : Agoston :


{444}
doctor : vronc Cristus arra : ada az bu
czut : hoǵ az ky̋c hy̋zíc azoknac haz-
nalʼon :¶ Masod ky̋ meg bant embo̗-
rt hoǵ megne : valʼa az buczut : hala :
los by̋n : pelda az eǵ papnac atty̋a :-
fẏarol : ky̋t meg odozot uala naǵ bu :
czuual : karhozec mert nem uala ak-
arattʼa hoǵ az bint el haǵgy̋a ¶ Har
mad micoron megnem : ǵoníc az bu
czura :¶ Neǵed ky̋ meg bant embo̗-
rt hoǵ az buczut megnem valhattʼa :
atok : az az mícoron embo̗r atokban :
vaǵon :¶ Oto̗d : my̋coron megnem :
tezy̋ azt : ammy̋re : az buczuth attak :
uaǵ horakra : auaǵ alamy̋snara :¶ 
Hatod : mícoron masert : y̋aria az bu-
czuth : vaǵ meg holtert vaǵ eluenert :
hanemha : uǵ attak uolna az bucz-
uth || Heted ky̋ mas py̋spo̗kseg : ala-


{445}
menne bulczura : mert az mas py̋spo̗k :
seg alath ualo : buczut : nem valy̋a meg :
ky̋t az mas py̋spo̗c adoth : hanemha :
Azokert <t> keer aldomast : Tudnonk kel
Hoǵ neǵre :: haznal az bulczu : Elo̗zer ::
malaztnac : o̗regbbo̗lesere : Masodra me-
ńorzagbely̋ bodogsagnac o̗regbbo̗lesere :
¶ Harmadra : hoǵ ez uelaghy̋ peniten-
ciat el uezo̗n : mert uǵmond hostrensis
neuo̗ doctor : Valamene : napy̋ peniten-
ciad vagon : ha anne : bulczut vallaz :
ha akarod reay̋a : harínthatod : es meg :
ero̗d : uele : de uǵ y̋ob hoǵ meg tarcz-
ad : mert nem tudod ha meg vallottad :
auaǵ nem : mert negnem tartandod :-
meg kezdez : czalatnod : de : tarcz meǵ
¶ Neǵedre haznal az bulczu : pur :
gatoriumnac kenńanac el vetelere :
Mert : ha eǵ eztendeíg ualo bulczut :


{446}
vallaz : eǵ eztendeiglen ualo kenth :
hannac meg purgatoriumban : Red-
de Racionem Villicacionís tue : Luce :
Sextodecimo Agǵ zamoth : az te safar
sagodrol zent Lucacz : írta meg ko̗ń
uenec ty̋zenhatod rezeben : Az zam :
<asdro> Adasrol ualo predicacio
Minemú safarsag leǵo̗n ez : Ky̋ro̗l :
zent Lucacz : euangelista : zol ez y̋g-
hegben : meg monǵa zent dauid az
soltar ko̗ńben : monduan ¶ My̋ndo̗-
no̗ket : embo̗rnec vr my̋ndo̗nhato :
isten : labay̋ ala : uetottel :|| Vǵan-
ezo̗nro̗l uǵmond zent Agoston es
magarazuan : zent dauid profeta-
nac meg mondoth ighey̋t : Az bar
moktol : ky̋knec okos ertelmo̗c ny̋n :
czen : azoktol nem vezo̗n zamoth az
vr my̋ndo̗nhato isten :¶ 


{447}
Ky̋lencro̗l · kel my̋ neko̗nc zamoth :
Adno̗nc :: ístennee elo̗tte : Elo̗zer : gon
dolatrol :: Mert uǵmond : bo̗lč my̋ndo̗nne :
mú gondolatrol : zamot uezo̗n : vr isten :
¶ Masodrol uezo̗n : zamot : isten zolaso :
nkrol :|| Ky̋ro̗l uǵmond Vronc xpūs zent :
mathe euangeliumanac ty̋zenketto̗d : re :-
zeben :|| Mindo̗n heuolkodo : bezedro̗l :
zamoth kel adnonc istennec elo̗tte : Az :
to̗rueń ko̗ńben uǵ vagon meg iruan :
Micoron : embo̗r olʼ helʼo̗n zol · hol helʼe :
nínczen : zolasnac auaǵ zertelen zol
zamot kel rola adńa istennec elo̗tte
¶ Harmadzor zamot kel adnonc
mvndo̗n my̋uelko̗deto̗nkro̗l mert uǵm-
ond zent lob ko̗ńuenec : heted rezeb-
en : my̋nd en vtay̋math meg zamla-
laac : az az vr : istenseg zamoth uezo̗n :
my̋ndo̗nnemú my̋uelko̗deto̗mro̗l :¶ 
Neǵedzo̗r : zamot uezo̗n ísten my̋nd-
-o̗nnemú-


{448}
isteni y̋ozagnac : el haǵasarol : mert :
uǵmond : to̗rueń ko̗ń hoǵ my̋ndo̗n :
y̋onac : el : haǵasarol ky̋t embo̗r meg
to̗heto̗t uolna : es nem to̗tte : zamoth :
uezo̗n : rola : vr my̋ndo̗nhato isten :
o̗to̗dro̗l zamoth kel meghy̋s touabba
adnonk : my̋ndo̗n y̋dero̗l : mert uǵmo-
nd zent : bernald : hoǵ vr isten oly̋
nag kemeńseguel uezy̋ embo̗rto̗l az :
zamoth : hoǵ czac eǵ punct my̋ uol-
na azt sem haǵgy̋a el ¶ Hatodzor
zamot uezo̗n : isten my̋ndo̗n marh-
adrol : mikeppen ko̗lto̗tted el az read :
by̋zoth : marhath :¶ Hetedzo̗r za-
mot uezo̗n : vr isten : my̋nd te hoz
zy̋ad : tartozokrol tudńa : illic mi
keppen : tanitottad o̗ket istennec :
paranczolaty̋ra : es felelmmere :
¶ Ńolczadzor : zamoth kel ad :


{449}
nonc istennec : my̋ndo̗nnemú ay̋and-
okarol ky̋t neko̗nc : Adoth :¶ Ky̋lenced :-
zo̗r : zamot kel adnonc xp̄usnac o̗ ze-
nt kenńarol es halalarol : Mert uǵm
ond arań zaiu zent : Ianos valakínel
ez ty̋uz nem : leend az ky̋ro̗l vronc xp̄ꝰ
zol az zent euangeliumban ky̋t me-
g írt zent : Lucacz : ko̗ńuenec : ty̋zenke-
tto̗d rezeben : Ty̋uzet : y̋ouec boczathnom :
ez fo̗ldre : et my̋t : akaroc hanem hoǵ : eg-
hy̋o̗n : uǵmy̋nth : azt mondanaia vronc :
Azt : akarom hoǵ eghy̋o̗n :
Quasí a facíe Colubrí Fuge pecca-
ta :: ez :: ígheket meg írta :: bo̗lcz :: eǵgy̋k
ko̗ńuenec : huzo̗neǵǵed rezeben es y̋m-
ekeppen vaǵo̗n o̗ neky̋t maǵarsagoc
zereto̗ fy̋am : my̋nth az zomak ke-
ǵot : Azzonkeppen el fussad az bíno̗k-
et · Ez bezedbo̗l kedeg harom tanu-
sag adaty̋c my̋ neko̗nc : Elso̗ tan-
-usag


{450}
ez : hoǵ my̋ lego̗n : az keǵonac hara :
pasa : a ky̋ro̗l itt az zent iras zol Az :
keǵonac harapasan : az ertety̋c : hoǵ
mikeppen : a keǵo neǵ ro̗ndbely̋ fo :-
gaual : neg harapast : tezo̗n : embo̗r-
o̗n : Azzonkeppen : az : halalos binnec
miatta : pocolbely̋ o̗rdo̗g az bino̗s em
bo̗ro̗n neǵ harapast tezo̗n : Elso̗ fo :
ga : fo̗lso̗ alan : az keǵonac : az az na
ǵ kesero̗segho̗s halal mert az gono-
zoknac : o̗ halaloc naǵ keserúsegho̗s
lezo̗n :¶ Mas foga a keǵonac : az fo̗l
so̗ alan · az az mert a by̋nnec hara
pasa : es ualazt my̋nd istento̗l es my̋-
nd : y̋o atty̋ancfy̋ay̋tol : es my̋ndo̗n y̋o
zagunktol ¶ Harmad foga az ke :-
ǵonac az fo̗lso̗ alan : vaǵon es ezo̗n
ertety̋c : az naǵ keserúsegho̗s ken ky̋t :
tezo̗n : az halalos by̋n : pocolba embo̗ro̗n


{451}
Neged : foga uaǵon : az keǵonac az :
also alan : ezo̗n kedeg ertety̋c : embo̗
rnec : o̗ zy̋uenec esmerety̋nec ferghe
ky̋ koronked : az bino̗s embo̗rnec :
o̗ zy̋ueth ragy̋a :¶ Ky̋ro̗l uǵmond -
zent : Isay̋as profeta : ko̗ńuenec vtol-
so rezeben : Az o̗ fergho̗c megnem :
hal : es az o̗ túzo̗c soha : megnem :
alozy̋c :¶ Mas tanusag ez leǵ-
on hoǵ hań keppen ualo : okbol : es-
merhety̋ meg embo̗r : az by̋nnec ue-
zo̗delmes uoltat : ha meg akarod
kedeg ezt esmerno̗d y̋elo̗ssen : ty̋zen :
keth okbol : esmerheto̗d : meg melʼ ue-
ghezhetetlen : gonoz : az halalos -
by̋n : Elso̗ ueghezhetetlen gonoss-
aga ez : mert ueghezhetetlen y̋o :
ellen lezo̗n : az by̋n : Ky̋ro̗l uǵmond Ary̋-
-stoty̋les-


{452}
neuo̗ : pogan : bo̗lcz : meneuel emb-
o̗r nagob meltosagos zemelʼ ellen :
uetko̗zy̋c : Anneual naǵob az ueto̗c :
Az my̋ndo̗nhato isten : kedeg naǵ :
meltosagos zemelʼ ky̋nel naǵob :
ny̋nczen : Azert · az ky̋ istennec :
ellene uetko̗zy̋c : az o̗ by̋ne igho̗n :
naǵ : mert my̋ndo̗nnel naǵob :
es meltosagosb zemelʼ ellen vaǵ-
on :¶ Masod meg vtalasnac : o-
ka : mert az by̋no̗s embo̗rt vr isten :
meg vtalʼa :|| Ky̋ro̗l uǵmond bo̗l-
cz eǵgy̋c ko̗ńuenec : ty̋zeneǵǵed :
rezeben : Míndo̗n : allatot : zereth :
isten : de : az melʼ allatot ǵulo̗l :-
czak : az bin oka my̋ert ǵulo̗ly̋ :
Harmad okbol meg esmerhety̋ : e-
embo̗r az binnec uezo̗delmet ¶ 
Mert my̋nd ez uelag es <nem to̗hete>


{453}
nem : tehete : eleghet : az eǵ halalos by̋-
nro̗l : meg ma sem : tehetne : ha vronc
Cristusnac o̗ : zent halala : nem uolna :
Mert uǵmond zent bernald : hoǵ : v-
ronc xpūsnac eg czo̗ppenet uere ilʼen ·
ezo̗r : velagnak es o̗ valtsagara : e-
legh uolt uolna :¶ Neged vezo̗del
mes uolta : az halalos by̋nnec ez :
mert bozzusagot tezo̗n embo̗r isten-
nec az by̋nnec my̋atta :|| Ky̋ro̗l uǵ
ir zent Pal sy̋docnak : irt leuelenec
hatod rezeben : Valahanzor embo̗r :
isten ellen : akaraty̋aual by̋nt tezo̗n
Annezo̗r tezo̗n bozzusagot vr isten-
nec o̗ ellene :¶ V́to̗d : okerth mer
rt naǵ foztasnac okabol esmerhety̋
meg embo̗r az halalos by̋nnec ve-
zo̗delmes uoltat : mert my̋ndo̗n lelky
y̋ozagtol es my̋nd meńorzagtol


{454}
meg fozt embo̗rt : mert uǵmond -
to̗rueń ko̗ńv́ : hoǵ ammelʼ zolga tu
ǵgy̋a : vranac akarattʼat : es hala
latlan leend o̗ neky̋ az az ellene te-
end neky̋ ammy̋t neky̋ adoth azt : es
meg uezy̋ es to̗bbet nem ad neky̋
Azzonkeppen : tezo̗n : az my̋ndo̗nhato
ísten az by̋nert embo̗rnec · ¶ 
Hatodbol okbol meg esmerhety̋ em :
bo̗r : az by̋nnec vezo̗delmes uoltat
mert : o̗ro̗c kenra : ko̗telez embo̗rt :
Ky̋ro̗l uǵmond zent Iakab Apal :
leuelenec masod rezeben :¶ Valaky̋
az parancholatoknac czac eǵǵket
zeghendí meg : my̋nd az to̗bby̋ben :
es bíno̗s lezo̗n : az az o̗ro̗c kent
erdo̗ml : annac my̋atta :¶ Heted :
bo̗l : naǵ hy̋tuansagnac tetelenek :
okabol : mert : semmy̋ ny̋nczen olʼ


{455}
allath kinel gheńetbbe : nem tezy̋ em
bo̗rnec o̗ : lo̗lket : az halalos by̋n · ky̋r-
o̗l uǵmond bo̗lcz eǵgy̋c : ko̗ńuenec :
o̗to̗d rezeben : Az by̋no̗s embo̗rnec : o̗ :
lelke : isten elo̗tt gheńetb az ganenal
¶ Ńolczadbol : Az binnec artalmas
uoltabol : harom : keppen : art kedeg em :
bo̗rnec az bẏn : Elo̗ keppen mert
nē olʼan ǵors az y̋ozagos my̋uelko̗ :
detre : az bino̗s embo̗r :¶ Mas keppen :
mert meg keslel embo̗rt meńorzag :
tol :¶ Harmad keppen mert ammy̋g
embo̗r az by̋nben uolt : addeg : nem : uo-
lt erdo̗me o̗ neky̋ ¶ Ky̋lencedbo̗l :
mes uoltat embo̗r : imebo̗l mert az :
bino̗s embo̗r : my̋ndo̗n tero̗mto̗th :
allathnac ellene ueth :|| Neǵ allat
nac ueth az bino̗s embo̗r y̋elo̗sbe-
n ellene :¶ Elo̗zer meńorzagbely̋e-
-knec


{456}
o̗nno̗nmagat : onnan : ky̋ rekezty̋ ¶ 
Masodzor : purgatoríumbelíeknec mert : o̗ :
neky̋c míadsagaual : semmy̋t nem haz :
nalhat :¶ Harmadzor : ez fo̗ldy̋eknec :
mert o̗ neky̋c gonoz peldat ad :¶ 
Neǵedzer pocobelíeknec : mert o̗ neky̋c
naǵob : keńńok lezo̗n : az o̗ oda : mene
teuel :¶ Ty̋zedbo̗l meg esmerhety̋ -
embo̗r az by̋nnec vezo̗delmes uoltat :
y̋mebo̗l : mert vr ísten : a by̋nt na
ǵ : kemeńsego̗ssen : ǵo̗tre meg || Me-
rt uǵmond zent Agoston : ha : vr :
ísten : az my̋nnel ky̋sseb : by̋nt es
nem haǵǵa : ǵo̗ttreml neky̋l : az na-
ǵobbat íncab nem : haǵgy̋a : Mert :
Lucipert meg go̗ttre : Adamoth es
euath meg ǵo̗ttre :|| Napoth : holdat
fo̗ldeth : es benne ualo allatokat :
vr ísten meg ǵo̗ttre : az by̋nerth :
¶ Ty̋zeneǵǵedbo̗l : meg esmerhety̋


{457}
embo̗r meghy̋s az binnec vezo̗delmeth :
y̋mebo̗l : mert my̋ndo̗n allatot meg ron-
ta az by̋n :|| Meńey̋eket : es fo̗ldy̋eket es :
embo̗ro̗ket : mert ha az by̋n nem lo̗th :
uolna : tahat embo̗r : sem lo̗lkeben sem :
testeben : meǵnem romloth volna : Ky̋
ro̗l uǵmond Ieremias profeta : ko̗ńue-
nec ky̋lenced : rezeben : Atty̋ keǵo̗tlenseg
to̗t : romlast to̗n isten : ko̗zzo̗th : es ty̋
ko̗zzo̗teto̗c · ¶ Ty̋zenketto̗dbo̗l : meg es :
merhety̋ embo̗r : az by̋nnec vezo̗delmet :
y̋mebo̗l mert my̋ndo̗n gonossagot :
felʼul mul : az halalos by̋n : mert : vǵ
<g>mond maro bely̋ ferencz : mo̗ster : es
neǵ allatot mond : ky̋ my̋ndo̗nnel :
gonozb : Elso̗ az halal :¶ Masod ez
uelaghnac romlasa :¶ Harmad po-
colnac kenńa :¶ Neǵed az o̗rdo̗g : de
ez neǵ allatnac : my̋ndo̗niknel go-
nozb : az halalos by̋n :¶ Harmad :


{458}
tanusag : ez : hoǵ hań keppen ualo :
vezo̗delmet : tezo̗n az by̋n : embo̗rnec :
Harmy̋cz neǵed tezo̗n : my̋keppen me :
g irtam · az harmad : ternosson : Az :
ternosnac o̗to̗d : leuelen
Ibat ihūs in Nay̋m Luce Septimo
capitulo : ez : ígheket : meg irta : zent lu-
cach : ko̗nuenec heted rezeben ky̋knec :
maǵarsagok ez keppen · uaǵon : Meǵo̗n :
vala : íhūs nay̋mba : Ez bezedbo̗l ha-
rom keppen ualo tanusag Adaty̋c my̋-
neko̗nc : Elso̗ tanusaǵ ez : 
hoǵ az halal han̄ fele : ozlast tezo̗-
n embo̗rnec : Azert tudnonc kel hoǵ
az halal neǵ fele : ozlast tezo̗n em
bo̗rnec : Annac : ky̋ karhozy̋c : El
so̗t mert az halal : az gonozoknac :
lelket o̗rdo̗gnec : aǵgy̋a :¶ Masod m-
ert az : testo̗ket fergheknec aǵgy̋a :
¶ Harmadot mert ez uelaghy̋


{459}
y̋ozagat : ez uelaghy̋ embo̗ro̗knec aǵ
gy̋a :¶ Negedo̗t : mert : hy̋reth neuet :
az : zelnec : aǵǵa : mert my̋nt ez uel
agbol ky̋ muly̋c : my̋nd az : o̗ y̋o ba :-
raty̋ feleseghe : ǵermo̗ky̋ es my̋ndo̗n-
o̗c o̗ rola : el feletko̗znec :¶ Ez neǵ
ko̗zzo̗l kedeg : eǵgic sem : adnay̋a :
az o̗ rezet : my̋nd az ket rezo̗n : es | 
Az o̗rdo̗g az o̗ rezet : az az a lo̗lko̗t :
nem adnay̋a : my̋nd : az testo̗n es :
ez uelaghy̋ y̋ozagon es || Az fero̗g
kedeg az testo̗t : nem : adnaẏa sem ·
lo̗lko̗n sem : ez uelaghy̋ y̋ozagon : ez-
uelaghy̋ embo̗ro̗c ez uelaghy̋ y̋oza :-
got : nem adnay̋ac my̋nd az lo̗lko̗n :
es my̋nd az testo̗n :¶ Mas tanu-
sag : ez : hoǵ hań keppen ualo halal :
vaǵon :|| Azert tudnonc kel hoǵ ha-
romkeppen ualo : halal vaǵon : my̋-
nt monǵa zent : Agoston : Elo̗-


{460}
keppen ualo : halal vaǵon testhy̋ halal
ez testy̋ halallal my̋ndo̗n : embo̗r :
nec meg kel halńa : my̋nd y̋onac :
es my̋nd gonoznac : mert : uǵmond
zent dauíd ky̋ az embo̗r ky̋ el es :
megnem halna : Zent Agoston es :
uǵmond : zoluan : ezo̗nkeppen : my̋nt :
ez zent dauíd ¶ Mas keppen ualo :
halal vaǵon lelky̋ halal : ky̋ : o̗ : lel :-
ket meg o̗ly̋ halalos by̋nnec míatta :
ky̋ro̗l uǵmond ezeczy̋el profeta ko̗ :
ńuenec ty̋zo̗nńolczad rezeben : Az :
melʼ lelo̗k by̋nt teend : az olʼ lelo̗c :
meg hal : ístenben : o̗ro̗kko̗l o̗ro̗kke :
¶ Harmad : keppen ualo halal va-
ǵon : az o̗ro̗k hal : ky̋c ístennec :
orzagabol · o̗ro̗k kenra vetettnec :
my̋nt Ieremy̋as profeta monǵa :
ko̗ńuenec hatod rezeben :¶ Har :
mad tanusag : ez : hoǵ az : halal hań :


{461}
keppen ualo : nehessego̗t : tezo̗n embo̗r
nec :|| ty̋zenket : keppen : ualo nehessego̗t :
tezo̗n : y̋elo̗sben : az by̋no̗s embo̗rnec :
Elo̗tt mert · az halal : naǵ keǵo̗t-
lenseguel : kezo̗rit embo̗rt :¶ Maso
dot mert igho̗n : vndoksagossa te-
zo̗n : embo̗rt : az halal : ky̋ro̗l uǵmo-
nd zent : bernald : hol : vannac my̋n
d ez uelagnac zereto̗y̋ porra lo̗n :
az o̗ testo̗c : es meg rodhadanac :
¶ Harmadot : mert : az halal emb-
o̗rt eǵǵetlenne tezo̗n : mert el uala-
zttʼa az fy̋ath : o̗ attʼatol o̗ anńat-
ol es my̋ndo̗n : y̋o baraty̋tol : mert-
uǵmond zent Agoston doctor : Eǵ
edy̋ul y̋o̗ttem : es uelagra : es esmeg ·
eǵedy̋ul kel o̗ belo̗le : ky̋ menno̗m
¶ Neǵed nehessego̗t tezo̗n · az ha-
lal : mert my̋ndo̗n y̋ozagatol meg-
fozt : embo̗rt : ky̋ro̗l uǵmond zent :


{462}
Iob : mezy̋telen : y̋o̗ttem ez uelagra :
esmeg : mezy̋telen : kel ky̋ menno̗m :
belo̗le :¶ Vto̗d soc ellensegnec : meg
zallasa : mert uǵmond zent Ieroní-
mus doctor vronc xpūsnac o̗ halala-
ra pocolbely̋ o̗rdo̗g oda menth uolt
Incab oda meǵo̗n eǵeb bino̗s emb-
o̗ro̗knec o̗ halalokra :¶ Hatod az :
lelo̗cnec az testto̗l naǵ fay̋dalmal :
ualo ez ualasa : ky̋ro̗l uǵmond zent
Agoston doctor : hoǵ az lelo̗k a testtel :
vǵ zerkeztenec eǵeben : es uǵ zere-
ty̋c eǵmast : hoǵ íghen : nehezen val-
nac eǵmastol meg : Azert vall naǵ
kenth :¶ Heted mert naǵ felelme
lezo̗n : az by̋no̗s embo̗rnec : ky̋ro̗l :
uǵmond : zent Agoston : doctor : O :
melʼ igho̗n naǵ felelmo̗clezo̗n :
az gonozoknac o̗ halaloknac na-
-py̋an :


{463}
ńolczad : mert az : by̋no̗s embo̗ :
ro̗knec igho̗n : nag zy̋dalmas le-
zo̗n az o̗ : halaloc ky̋ro̗l uǵmo-
nd zent Gergo̗r : Az gonozoknac :
o̗ : halalok : naǵ zy̋dalmassagual
lezo̗n · mert vr istento̗l o̗ro̗kke el-
ualy̋c :¶ Ky̋lenced my̋ndo̗n hal-
adec neky̋ul ualo : y̋dezes ky̋ro̗l :
uǵmond zent bernald : doctor Az :
halal my̋ndo̗no̗ket el y̋dez : es le-
vagh my̋nd ǵermo̗ko̗t my̋nd y̋f
y̋at : my̋nd venth : my̋nd nemo̗st
my̋nd nemtelent : senkinec nem
keduez :¶ Ty̋zed nag zorossagos
zam : uetel ky̋ro̗l uǵmond vronc :
xpūs Ihūs zent lucacz euangel-
ista ko̗ńuenec ty̋zenhatod reze-
-ben-


{464}
Aǵ zamoth : te : safarsagodrol m-
ert immar touabba : en : y̋ozago-
mon nem : safarkodhatol ¶ Ty̋-
zeneǵǵed : naǵ fenesegho̗s sen :-
tencia || Ky̋ro̗l uǵmond y̋duo̗zy̋-
tenc zent mathe : ko̗ńuenec hu-
zono̗to̗d rezeben : tauozy̋atok el :
en to̗lem : en : atty̋amnac atkoz-
ty̋ az o̗ro̗c : tʼuzre : ky̋ megh :
vaǵon zero̗zuen : o̗rdo̗gnec es
o̗ anǵalínac ¶ Ty̋zenketto̗d n-
aǵ || sańarusagos ken : mert : az
gonozoknac o̗ lelko̗c my̋nt el :
valy̋c az testto̗l : ottan el kezde-
ty̋c : o̗ kenńok :¶ Itt zol
zent Ianosrol az íras uǵ my̋-
nt predícacio modra :


{465}
Az en : zolgam · ertelmes lezo̗n ·
es en fel magaztalom o̗tteth uǵ :
hoǵ sok nepek · czodalcoǵǵanac
o̗ Ray̋ta : ez ígheket : zent : Isay̋-
as profeta : írta meg ko̗ńuenec
o̗ttuen : ketto̗d rezeben : Ez be-
zedo̗t meltan uehetʼuk : zent :
Ianosnac : ty̋zto̗sseghere : Ez be-
zedbo̗l kedeg harom y̋elo̗nte-
ty̋c : es zent Ianosnae ty̋zto̗ss-
eghere : ky̋uel az my̋ndo̗nhato
ístenseg eǵeb zentto̗knee ko̗ :-
zzo̗tte : zerete : Elo̗zer az o̗ naǵ
bo̗lchesegheuel : es az o̗ naǵ ertel :-
mes uoltaual : melʼ naǵ bo̗lche :
seghuel : es mel naǵ ertelmel iste-
n o̗teth zerete : Arrol zol az zent :


{466}
profeta monduan : Az en zolgā
ertelmes lo̗n : mert uǵmond zent :
Agoston ez zent Ianosrol es az
o̗ naǵ bo̗lcheseghero̗l : o̗ dy̋cho̗
segho̗s keselʼo̗ : mert o̗tet keselʼo̗ :
kepben y̋ry̋ac : chak akar my̋
keuese : repy̋ultel uolna : fely̋eb :
az ísteniekben : my̋nd ez uela-
gbam sem uolt uolna olʼ doct-
or ky̋ meg erthette : uolna : Ez
zent Ianost vronc xpūs íhūs
ighen : zeretiuala : my̋nt zent
Ianos o̗nno̗n maga meg y̋rta :
ko̗ńuenec vtolso rezeben · Ez :
az tanithuań ky̋t ihūs íghen :
zerethuala : Azert valamely̋ ·
embo̗r azt : akary̋a : hoǵ ihūs
az az vr isten : o̗teth zeresse :


{467}
tahat imez het lelky̋ y̋ozagoknac-
my̋atta : meg lelhety̋ vr istento̗l : hoǵ
soha vr isten : azt nem tehetẏ hoǵ ez
ilʼ embo̗rt : nem : zeretneie ualaky̋ ezo̗-
kben : leend : ky̋ meg vaǵon iruan :
elo̗zer vǵan ezzo̗n : ko̗ńben :¶ 
Mas tanusag ez lezo̗n : ez zent Ia-
nosnac : ty̋zto̗sseghere : az o̗ zentseghe-
nec meltosagarol : hol azt monǵa az
iras az en zolgam : fel magaztatic
ez zent Ianost : vr isten : olʼ ighen fel :
magaztata : hoǵ my̋nd : meńorzag-
ban mene : zentto̗c vannac : my̋n :-
do̗n fele zentto̗kuel erdo̗me : vaǵon :
meńorzagban || Mert : ty̋zfele zen-
tto̗c vannac meńorzagban E-
lo̗zo̗r vannac zent Anǵalok : Az :
anǵalokual : erdo̗mo̗t val ez zent
Ianos


{468}
Az o̗ ty̋ztasaganac : my̋atta : No :
Azert : y̋o embo̗r : akarnad · e · azt ?
hoǵ hasonlatos lehetnel az zent :
anǵalokhoz :¶ Neǵ vaǵon kíuel ·
embo̗r : hasonlatos lehet az zenth :
anǵalokhoz : Elozer ty̋ztasagnac ·
my̋atta · my̋nt monǵa zent Iero-
nímus ¶ Masodzo̗r naǵ isteni ze-
retetnec buzgosagaual ¶ Harma-
dzor : ístennec akaratʼanac naǵ
zorgalmatossagual · ualo engho̗ :
delmel :¶ Neǵed embo̗rnec y̋duo̗-
sseghere ualo o̗rízet : es oktatas
¶ Mas reendbely̋ zentto̗c va :-
nnac patriarkac : ezo̗kuel es er-
do̗mo̗t ual ez zent Ianos mert
my̋keppen : az zent patríarkak
nac naǵ sok : czalaǵoc uolt


{469}
Azzonkeppen : ez zent : Ianosnak na-
ǵ sok : chalady̋a : uala : mert Asy̋a-
th o̗ fordy̋tameg :¶ Harmad ree-
ndbely̋ zentto̗c : vannac : profetak :
ky̋k : y̋o̗vendo̗t : mondnac uala :
Azzonkeppen : ez zent : Ianos y̋e-
uendo̗t monda : mert : az latas-
rol ualo : keńben : naǵ sok y̋o̗-
uendo̗ : dolgokat · ira meg :¶ 
Neǵed reendbely̋ zentto̗c vann-
ac euangelistac : ezo̗k ko̗zzo̗l es :
eǵgy̋k o̗ uala :¶ Oto̗d reen-
dbely̋ zentto̗c vannac : apostoloc
Azoknac es eǵgy̋c o̗ vala :¶ 
Hatod : reendbely̋ zentto̗c : mar-
tiromok : ez zent Ianos azok-
ual es erdo̗mo̗t uala : mert az
forro oly̋aiban : uetteto̗th vala /


{470}
es az elo̗th vronc Ihūs Cristus-
nac halalanac y̋deíen ígo̗n na-
ǵ martiromsagot zenuede :¶ 
Hetedzo̗r : confessorokual es erdo̗ :-
mo̗t ualla : mert py̋spek uala es :
my̋ndo̗n py̋spek confessor ¶ Ńol :
czad reendbely̋ zentto̗c vannak :
meńorzagban : zy̋zek : Az zy̋zek-
kel es erdo̗mo̗t ualla : mert zep :
lo̗telen zy̋z : uala :¶ Ky̋lenced :
reendbely̋ zentto̗c vannac meń-
orzagban hazasoc : Azokual es
erdo̗mo̗t uala ez zent Ianos mert :
hazas uala de vronc xpūs az me-
ńekzo̗bo̗l hy̋uael o̗ttet :¶ Ty̋zed :.
reendbely̋ zentto̗c vannak o̗z-
ueǵo̗c : Az o̗zueǵo̗kkel es erdo̗ :-
mo̗t ualla : mert ez zent : Ianos


{471}
o̗zueg es uala :¶ Harmad tanu-
sag ez leǵon ez zent lanosrol :
tudny̋a illic Az o̗ naǵ zentseghe-
nec chodalatos uoltarol : hol azt :
monǵa az iras Sok nepek czo :
dalcodnac o̗ ray̋tta : Ez zent Ia-
nosnac : zentseghenec czodalatos
uoltarol uǵmond zent : Agoston do-
ctor : el czodalcozuan o̗ rola :-
Acar my̋ leǵo̗n en neko̗m ilʼen :
naǵ czoda : my̋nt : ez hoǵ zeghen :
tudatlan : halazoknac : my̋atta : az :
my̋ndo̗nhato istennec fy̋a : my̋
vronc xpūs ihūs my̋nd ez uela-
got meg fordita : Naǵ ky̋ralʼoc :
naǵ bo̗lczec : semmy̋t nem tutta-
nac ellenoc : zolni Valaky̋ :
az isteno̗s : auag vry̋ imad-
sagoth igazan akarẏa mon-


{472}
dany̋a ímez : keppen monǵa :
My̋ atty̋ank · ky̋ uaǵ meńekben ·
zento̗ltessec te · neued · y̋o̗ío̗n te ::
orzagod · Leǵen te · akaratod ||
my̋keppen · meńben es fo̗ldo̗n /.
My̋ keńero̗nket · naponkedíed ·
aǵǵad · neko̗nk : ma : Es bochass-
ad my̋ neko̗nc : my̋ uetetínket :
my̋keppen my̋ es boczatonc ne-
ko̗nc uetotteknec : Es ne vígy̋
míkent kesertetben : De zabadoh
mikent gonoztol : Amen :
Tudnonk kel · hoǵ ez zent im-
aczagban heth keres vaǵon : es
Annac okaert lassuk meg my̋
ndeník keresth : tudna íllík :
hoǵ meg esmery̋o̗k : mẏt mon :
ddonc es kero̗nc ez zent ima :
czagban · Az elso̗ : keres imez :


{473}
zentto̗ltessec te : neued :|| Maǵarazo :
iras zent mathe euangeliuma-
nac :|| hatod rezen uǵmond . es
uele eǵto̗mbe Arań zay̋u zent :
Ianos es zent Agoston uǵmo
ndnac : hoǵ ez keresben : nem :
kery̋o̗k hoǵ istennec : neue emb-
o̗rto̗l meg zentto̗ltessec : Annac-
okaert : mert istennec neue o̗nn-
o̗n magaban zent :¶ De incab
azt kery̋o̗c hoǵ my̋ benno̗nc :
zentto̗ltessec meg : Azaz : diczo̗o̗l
tessec : az o̗ neuenec zentseghe :
mikent zentsegho̗sso̗n : teuen : el-
no̗nc es hoǵ az o̗ zent neuet :
megne : banczuk bino̗knec my̋atta :
Az masody̋k keres ez zent ím
adsagban : imez : y̋eío̗n te or
zagod : Ciprianus neuo̗ doctor


{474}
uǵmond : hoǵ ez keresben azt :
kerúk : hoǵ az ístennec latasa :-
nac es o̗ uele : ualo geńerko̗d-
esnec orzaga : ío̗y̋o̗n neko̗nc :
ha iobban meg akarod ez :
zent Ciprianus mondasath er-
theno̗d : azon kerúc istent : ho-
ǵ my̋ neko̗nc : aǵǵa : az o̗ zine-
nec latasath : es az latasnac
ǵeńerúseghet :¶ De : imar azt m-
ondhatnaia valaky̋ ha : azt kerúc my̋ :
okaert : tahat hoǵ imy̋ǵen nem
monǵuk ez kerest : y̋úío̗nk
auag meńo̗nk te orzagodban
hanem ío̗y̋o̗n te orzagod || Rea :
feleltety̋c es kerdesre : hoǵ e-
nnec meg y̋elo̗ntesere : monǵ-
ǵuc ezt y̋eío̗n te orzagod :
mert mínek elo̗tte az halalnac /


{475}
miatta : meńorzagban y̋utonk ·
zy̋kseg elo̗zer : hoǵ ez ielenualo :
uelagon : kezdessec az istent or :
zaga my̋ benno̗nc : hoǵ az isten :
nec orzaga : io̗y̋o̗n my̋ reanc
istennec malazttʼanac my̋ belenk
o̗ttesenec miatta · melʼ malazth :
Annac vtanna : meńorzagban :
dy̋czo̗seghnec miatta : uegheztety̋c :
el : hoǵ niluaban meg : erczed :
ezt : ez keresben : azt kerúc hoǵ :
isten : mi neko̗nc ez uelagon : a-
ǵǵon malaztot : mert ez uela-
gon : ualaky̋ malaztban ninczen :
soha meńorzagban nem meh-
eth : mert meg ezo̗n uelagon :
orzagolńa kezd isten malaz-
tnac miatta : <||> my̋ benno̗nk
es annac vtanna orzagol :


{476}
meńorzagban : az . o̗ zent <.> zy̋n
enec latasanac my̋atta : harm-
ad keres ez zent y̋madsagban :
y̋rnez : Leǵo̗n te akaratod míke :
ppen meńben : es fo̗ldo̗n ez ker-
esben zent Ieronimus mondasa :
zerent azt ker'úk hoǵ thekeleto̗ :
sseghuel enghedy̋o̗nc istennec :
akaratianac : ith ez fo̗ldo̗n : mi
keppen meńorzagban az zent :
anǵalok my̋ndo̗no̗sto̗lfogua :
tezy̋k istennec : akaraty̋ath :
es enghednec o̗ neky̋ Neǵed
y̋k keres ez zent imadsagban
y̋mez / my̋ keńero̗nkket naponk-
edy̋et aggy̋ad neko̗nc ma · Ez :
naponkedy̋ keńero̗n neǵ fele :
keńer ertety̋c : tudńa illik Az :
testẏ elethnec taplalasara ualo :


{477}
zy̋úksegho̗s keńer az az my̋n-
do̗n eledel embo̗rnec zy̋úksegh-
ere ualo : Masod az my̋ ez keńe-
ro̗n ertety̋c : ístennec íghey̋enec :
tanusaganac keńere : melʼekuel :
naponked kel kerezty̋en embo̗r-
nec elny̋e : lelo̗c zerent : mert u-
ǵmonda : vronc xpūs az o̗rdo̗g :
nek melʼ o̗teth kesertiuala zent :
mathe ko̗ńuenec neǵed rezeben
Nem czak keńerel el embo̗r :
de my̋ndo̗n : <.>igheuel melʼ zarm-
azy̋k istennec zay̋abol || Harm
adzor || es Neǵedzo̗r : ez keńero̗n
ertety̋k : az oltary̋ || zentsegh es
az ístennec || ǵeńerío̗segho̗s lata-
sa : ky̋ro̗l uǵmonda vronc xp̄ꝰ
zent lucacz ko̗ńuenec ty̋zenn
eǵed rezeben : Bodog az ky̋


{478}
keńeret : ezy̋c istennec orzaga :
ban : zent mathe euangelium-
anac kedeg : hatod rezeben uǵ
vaǵon meg iruan ez <.> neǵed-
keres my̋ keńero̗nket : allath ze :-
rent ualonac : felo̗tte : ualoth : aǵ
ǵad neko̗nc ma : oka : y̋mez : me-
rt : az : xp̄usnac zent : testhe : es
istennec : o̗ <.> bodog latasa : fely̋úl
mulʼa : ez uelagnak my̋ndo̗n
marhay̋at : es kenchet :|| zent Luca :-
cz kedeg euangelíumanac tíze-
neǵed rezeben ez : kerest ímy̋g-
en íry̋a : mí keńero̗nkket nap-
onkedíeth aǵǵad neko̗nc ma :: es
ímez okert uety̋ ígen : ez ker-
est mert : ańa zent eǵhazban :
ky̋ my̋nd ez uelagba ímar : el :
tery̋últ : aldaty̋k ualamelʼ pap :
nak míatta : az misenek zere-
-ben :


{479}
Masod okaert mert : az : hy̋u kere :
zty̋eno̗kto̗l : mikeppen : naponked :
aldaty̋c : ez oltary̋ zentseg : a pa-
pnak miatta : zentseghzerent : Az-
zonkeppen my̋ndo̗n : napon uetety̋c vǵ
an azzon kerezty̋eno̗kto̗l : lelo̗c :
zerent : hitnek miatta : mert my̋n-
d : ńay̋an hy̋ziúc az keńernek :
zy̋ne :· alath : xp̄usnac istensegheth
testhet es lo̗lket : lenńe : es ez :
az xp̄us zent : testhenec lelo̗c ze-
rentualo uetele : tudny̋a illy̋k mi
coron : az oltary̋ zentsegben hiz
y̋úk bizońsagual tartatńa :¶ 
Oto̗d keres ez zent imadsag :
ban imez Es boczassad my̋ ne :-
ko̗nc my̋ veteto̗nkket · míkeppen :
mẏ es boczatonk neko̗nc ue-
to̗tteknec :


{480}
Ez o̗to̗d keresben ker'uk :
bíno̗nknec boczanaty̋at : mí-
coron · azt ntonǵǵuk · es bocza-
ssad my̋ neko̗nc my̋ uetetín
kket : az : az bíney̋nket || mikepp-
en :| ez ighe tudńa illy̋k :| mik ·
eppen :|| nem y̋elo̗nt ny̋ndo̗no̗st-
o̗l fogua : <l> egenlo̗segho̗t : mert :
az my̋ndo̗nhato isten my̋nd-
encoron keńebben boczatta-
meg az bineket honnem my̋ :
de ez ighe tudńa illy̋k :/ my̋
keppen mond auaǵ y̋elo̗nt : ko̗
uetesnec czak valamy̋ haso-
nlatossagat : vǵmy̋nt azt mo-
ndanoíok o̗ro̗k my̋ndenh-
ato ísten : kero̗nk tegho̗det :
hoǵ mícoron my̋ meg bocz-
atonk neko̗nc ueto̗tteknec / te


{481}
es vr isten · boczasd meg neko̗-
nk my̋ uetetinket : azaz bino̗nk-
et : es ez maǵarazat arań za-
íu zent / Ianos : e // Hatod keres
ez paternosterben : imez : Es
ne uíǵ mikent kesertetben /
zent Agoston uǵnond írua-
n eǵ zent : Azzonnac Pro :
ba neuúnek hoǵ : nem kerúk
hoǵ ne kesertetnenk : mert uezo̗d-
elmes semmínemú kesertettel me-
gnem v́tetni auaǵ bantatny̋
<.> de : azt kerúk hoǵ kesertetben :
ne uitesso̗nk : azaz hoǵ meg ne :
ǵo̗ztesso̗nc : engheduen az keser-
tetnek : Heted keres ez zenth :
ímadsagban y̋mez : De zaba-
doh mikent gonoztol : tudńa :


{482}
Illy̋k : binnek gonozatol : ez uela-
gon es o̗ro̗k kennak gonoza :-
tol : melʼ lezo̗n pocolban : Ez :
imadsagnak peczety̋ y̋mez /
Amen :| melʼ ighe | Astesanus /
neuo̗ doctornac mondasa · ze-
rent / imez keppen maǵaraz-
taty̋k :/ Leǵo̗n / vǵmy̋nt azt :
mondanaía az y̋madkozo :
embo̗r : En vram my̋ndo̗n-
hato ísten : en tero̗mto̗m es
meg valto̗m y̋m heth kerest :
kerek te to̗led kerlec vram /
tegho̗det : leǵo̗n meg en nek-
o̗m a : my̋ket en kerek te /
zent ístensegho̗tto̗l ·/
Ihūs neue Aldoth lego̗n /


{483}
Ez zent imadsag melle kerde-
ty̋c :| miert akara vronc xpūs
zo̗ro̗zni ez zenth Imadsagot ekeppen hoǵ
ezt mondanoioc tudnia illy̋k ·
mi atʼank : honnem mint mi /
vronc auaǵ mi isteno̗nc | Me
rt ańa zent eǵhaz iǵ imad-
cozy̋c az ko̗zo̗nsego̗s imadsa-
gokban monduan Vr mindo̗
nhato isten : auaǵ y̋mekepp-
en Mindo̗nhato isten : Ez
kerdesre rea felelnec zent Ir-
asbeli doctoroc · kiualtkeppen
kedeg Ry̋khard neuú doctor
es uele eǵeto̗mbe Ray̋nerius
neuú doctor hoǵ ezt akara :
vronc xpūs tudńa illy̋k hoǵ


{484}
ez zent y̋madsagban az my̋n
do̗nhato istent mondanoiok a-
tʼanknak : Elo̗zo̗r imezert hoǵ
tudńa illy̋c ez mondassal iste-
nnec mihozy̋ancualo y̋o ked-
ueth es zeretetit vo̗nno̗iok /
mert miert hoǵ az vr neú le-
ǵo̗n felemnec neue : vǵan-
azzonkeppen ez neú | isten fel-
elmnec neue : De e neú tudńa-
illic atʼa : zeretetnec neue : Az
isten kedeg incab akary̋a hoǵ
o̗tet zeressec honnem my̋nt :
felʼec : Azert ez oka miert ak-
ara vronc xpūs hoǵ istent
atʼanknac mondanoioc es nem


{485}
vronknac : Masod oka arań za-
iu zent Ianos mondasa zerent
míert akara vronc xpūs ihūs ho-
ǵ mondanoioc mí atʼank / ez / tu-
dńa ílly̋k | hoǵ bízodalmat ad :
na az meg ńeresre es meg hal-
gatasra : mert az zolgak nem ·
mindo̗ncoron halgattatnac | m-
eg de az fy̋ak ǵakraban hal-
gattatnac meg harmad oka /
az bínnec eltauoztatasa : hoǵ
meg tanoítana : hoǵ az ky̋rol
akar imadcozni kel o̗ neky̋ le-
nńe istennec fianac zeretet-
nec miatta meg tartuan iste-
nnec parančolaty̋t es ekepp-
-en-


{486}
eltauoztatnaia az my̋ndo̗nha-
to istennec meg megbantasat az bi-
nnec miatta : <...> Masod kerdes-
es tamadad <..> ez | zent imadsag
melle : Mi oka hoǵ ekeppen mo
nǵgúc ez imadsagot mi atʼanc
es nem monǵǵúc en atʼam Ez
kerdesre rea felel Ray̋neríus /
neuú doctor : hoǵ senkinec nem-
kel meg ay̋etatossagbol es | <.>
ekeppen mindani az zent y̋m
adsagot | en atʼam :| de mi atʼa-
nk elo̗zer mert ezt mondani | 
en atʼam čac vronc xpūsnac
illy̋c : Masodzor | hoǵ meg mu-
tatassec mert nem čac eǵnec


{487}
attʼa az my̋ndo̗nhato isten | de-
incab sokaknac malaztnac mi-
atta : Harmadzor ez zent ima-
dsagnac abrazay̋ert melʼet n-
en illy̋c el hannonc auaǵ el-
ualtoztatnonc / y̋elo̗sben mim-
agonkat fel emeluen keuelʼse-
gre monduan En ky̋ralʼom ·
mert az alazatos y̋madsag
incab meg halgattatit mik-
ent monǵa bo̗lč eggy̋k ko̗ń
uenec huzonńolczad rezeben :
Touabba meghis kerdetic
hoǵ ha uetko̗zy̋c az halalos
by̋nbeli embo̗r monduan ez
imadsagot tudńa illy̋c / amy̋
atʼankat es kíualtkeppen e :


{488}
ket ighet | mi atʼank | Es latta-
tíc hoǵ uetko̗zy̋c : mert mico-
ron | monǵǵa istent o̗ attʼanac :
lenńe ebben hazud : mert az /
penitencíatartatlan búno̗s e-
mbo̗r o̗rdo̗gnec fy̋a : míkepp-
en monǵa vronc xpūs zent Ia-
nos ko̗ńuenee ńolczad rezebe-
n : Vǵan azzonkeppen latta-
tíc hoǵ ebben es hazud es u-
etko̗zy̋c : mícoron ezt monǵa /
Mi keńero̗nket mert az oltarí
zentseg az penítencía tarto-
knac čac keńero̗k es nem az
bíno̗so̗knec : Annac okaert mi
coro̗n az bíno̗s embo̗r e keth


{489}
kerest monǵa : mikeppen meg | m
ondatec lattatic hoǵ hazud Ez
kerdesre reay̋a felel Ray̋nerius neuú
doctor es Alesbeli alexander : hoǵ
ha az bino̗s embo̗r ezt monda-
anaia vakmerobatorsagual
es tulay̋don o̗nno̗n zemelʼe-
ben ekkeppen hazudna es uetk-
o̗zneiek mikeppen meg bizońoita
tec :/ de ha ez ilʼen bino̗s embo̗r :
mondanǵa ez imadsagot kerezt
ieńsegnec kepeben : nem uetko̗zic
Auaǵ ha mondanǵa meg bator
o̗nno̗n zemelʼeben es / de keuan
sag zerent es ko̗ńo̗rghes zerent
ekeppen illy̋c mondańa es mo
-ndhatʼa


{490}
ístent atʼanac monduan mí atʼ-
anc es touaba ílly̋k ezt es mo-
ndaní mí keńero̗nket napon-
kediet aǵǵad neko̗nc ma Mert :
illy̋c míndo̗n búno̗s embo̗rnec
keuanńa hoǵ istennec fy̋a le-
ǵo̗n malaztnac miatta es hoǵ
tiztítassec az oltary̋ zentseg-
nec miatta : Finít per me P /
Ihūs maría leǵo̗n en uelem-
búno̗ssel es míndo̗n bíno̗so̗kuel


{491}
Vrnak neuebe kezdety̋k zēt
katerína legenday̋a A vaǵ elete
es my̋nek elette megh magy̋a-
raznōk az ew ken A waǵ Mar
ty̋romsaghnak zenuedeseth -
Annak elette lassokmegh my̋-
keppen adatek wry̋stentewl
es my̋keppen zy̋letek ez velaghrA
vgy̋ oluastaty̋k ew rola nemy̋nemew
y̋rasba kvth pelbarth athy̋ank zede-
gheteth az ew predy̋cacy̋oy̋aban -
Hoǵy̋ wala Gheregh orzaghban Alex-
Andrianak warosaba egy̋ keraly̋
ky̋nek Gostus vala neue : es ezy̋
Costus keralʼ vala y̋ghen kazdagh :
es naǵy̋ dy̋chʼeseghes : es hatalmas :
demaga ewneky̋ nemlezen wala
maghzathʼa A waǵ ǵy̋ermeke naǵ
sok y̋detel fogua : Annakokaerth az
baluan y̋steneknek naǵsok Aldoza-
toth tezen vala : hoǵy̋ ewneky̋ magh-
zatoth adnanak : demaga my̋erth az
erdeghek embernek lelketh nem


{492}
teremtetnek : Annak okaerth eź sok
aldozat sy̋my̋t neky̋ nem haznal vala :
ezen kezbe hoǵy̋ vghen aldozneek halla
hoǵ volna Gheregh orzaghnak egy̋ch
tartomany̋aba egy̋ nagy̋ monthath-
tathlan es hy̋res termy̋zeth tudo : ees
esmere mester : es doctor : ky̋nek vala
neue Alforabius : kyth eź keralʼ hal-
-van : legh ottan leueleket y̋ratha : es
ky̋ueteketh bochʼata vtanna : ky̋ my̋-
-korth ely̋ewt vollʼna : es ky̋t : ez keralnak
eley̋be bee vettek volna : monda neky̋
eź keralʼ : kerdees keppen : de y̋o doctor :
mondmegh enneky̋m : hogy̋ honnan
vagy̋on enneky̋m eź : hogy̋ maghzatom
nem lezen : keralneazźontel vagy̋one :
A wagy̋ kvdy̋ghlen entelem e : ez belcz
termy̋zeth tudo doctor : megh ny̋zwen
my̋nd az keralnak termy̋zeteth : my̋̄d
az keralne azźonnak : merth megh
esmery̋k ezth az termy̋zet tudo do-
ctorok : hoǵy̋ melly̋ktel legy̋en : hoǵy̋
gy̋ermekek nem lezen : es hoǵ megh
latta volna termy̋zeteketh : orchy̋a-
y̋okath : kepeketh : felele : es monda


{493}
eź belchʼ doctor : ez keralnak / Felseghes
keralʼ termy̋zettek my̋nd keteteknek
vgy̋ adnay̋a / hoǵ gyermekteknek kele-
-ne lenny̋e / es ez ny̋nchen tew teletek /
de az vsteny̋ zerzesbel es belchʼeseghebel
vagy̋on / Azert y̋o keral tanachy̋oth
adok en teneked : hogy̋ tetes Aldozato-
-kath : ezth haluan ez keralʼ monda
ez doctornak : y̋ay̋ my̋th mondaź the
ennekem · hogy̋ tegy̋ek aldozatokath
merth en vmaran naǵ sokzer aldoza-
tokath tettem az ysteneknek : demaga
vgy̋an azerth megh nem halgattathā
No ezth halwan a naǵ belcz doctor :
monda az keralnak : y̋olehet hoǵ sok
y̋stenth mondonk es soky̋steneketh
vallonk : demaga az okosagh es az em-
bery̋ belchʼesegh elenkbe vgy̋ aǵǵa : es
vgy̋ mutachʼa : hogy̋ chvak egy̋ ẏsten
vagy̋on : ky̋tel : meny̋ : es feld : es mv̗
nden nemy̋w teremteth allatok vānak ·
merth ezth vally̋a meegh az aristotiles
belchʼes : Merth wgy̋ mond eǵgẏek
kenuebe : hoǵy̋ vala mely̋ orzaghban
sok keral es sok feyedelm vagyon hoǵ


{494}
nem y̋o : okat monda es megh by̋zoní-
-ta : eź fely̋ewl mondoth mesternek vra-
saual : Annak okaerth eź alforabíus
termy̋zet tudo doctor : Tanachʼot Ada
az keralnak : es monda ew neky̋ mon-
-duan : Felseghes keralʼ hozattas zepse-
-ghee Arany̋at nagy̋ beueen : ees chy̋nalʼ-
tas A vagy̋ eethtes az aranybol az eg
y̋stennek kepeth : ky̋ vsteneknek y̋stene-
nek mondaty̋k : es keralyoknak kera
ly̋anak : es vralkodoknak vranak :
¶ y̋me my̋keppen chelekedy̋k az wrístē-
nek malazthy̋a ez pogan belchʼbe : ez
egy̋ zy̋z leannak teremtesere : ky̋th
vrvstennek fy̋a maganak valaztot-
tha vala : gy̋evres yegyessel : ky̋nel
tebet soha nem oluassok y̋rasba : hoǵ
ky̋th megh gy̋erezeth volna : vronk íhc̄ :
hannem chʼak ez zent Katherinat :
es ezth hoǵ megh mondotta volna : hoǵ
az naǵ ístennek kepeth megh chy̋nal-
tathńa : es ennek aldozneek : es hoǵ
ha ezth tennee : hoǵ neky̋ maghzathʼa-
lenne : ezth haluan az keral : megh
ewrele ezen : es y̋oua haǵa ez tanachʼot :
es y̋ghen <ma> hamar hy̋uata nagy̋


{495}
belchʼ eethues mestereket : es hoźata
nagy̋sok arany̋at : es paranchʼola : es
monda az mestereknek : hoǵ eethtenenek
A naǵ y̋stennek eǵ vghen zeep kepeth :
mely̋ y̋sten menden isteneknek y̋stene :
Az eethues mesterek : ezth halwan : ke-
-zek lenek · A keralʼnak paranchola-
thy̋ra : es chy̋nalanak formath az
az az y̋stennek abrazat / a vaǵ ky̋pet
es monda az keral : hogy̋ y̋ghen naǵ
zeep felseghes keralnak kepe lenne ·
Arany̋as barsonba · Arany̋as coro-
-naba : es hogy̋ kezebe volna keraly̋
y̋stap : ez megh leuen : megh oluaztaak
az arany̋ath : es megh eethtek az y̋ste-
nnek kepet : my̋koron kedy̋ghlen
ky̋ vettek volna : az kohbol es ky̋
vy̋uek az formabol : y̋me : y̋maran
chʼodalatos dologh : hath y̋me Az
Arany̋ barsonos keralnak ew keppe ·
valtozot a vag eethteteth / my̋ vronk
ihūsnak fezy̋letenek ew kepere :
my̋keppen f[ig]heth az magas kerezth
fan : y̋me naǵ chvodalatos dologh :
az zy̋p arany̋as barsonerth : hath mezy̋
telen vronknak fezy̋lete : A zy̋p


{496}
Arany̋as koronaerth : hath ty̋wy̋s ko
ronany̋a feyebe : keraly̋ y̋staperth :
haat az vazze[..]ek vannak kezey̋be :
¶ y̋me ay̋tatos lelek mvkeppen cheleke-
dvk az vr vsten : nem vgy̋an my̋keppen
az embery̋ akarath akarnay̋a · -
No vmar ezth lathuan az keralʼ : hoǵ
íllven wtalatos kepeth eettethtenek
volna : y̋ghen megh y̋zony̋odek : es
oly̋ my̋nth megh y̋ede tele : my̋erth
soha nem latot vala yllʼen kepeth :
a vagy̋ y̋stenth / y̋ghen megh haragoe-
-dek : es wgy̋ akara : hogy̋ my̋nd eltere-
tesse : es hogy̋ y̋smegh masser ewsseghmegh //
¶ ezth lathuan ez termy̋zeth tudo mester :
ky̋nek vala neue Alforabíus / es mōda
az keralnak : semy̋keppen elneterd : es
megh ty̋lta : az keralth : hoǵ elneterńe
ez kepeth : es monda az keralnak :
My̋nek okaerth kellemetes wolth :
az nagy̋ ístennek : hogy̋ eekeppen leǵen :
legy̋en wgy̋ : es eekeppen megh mara-
gy̋on : eź fezelth kep : merth eź aź naǵ
y̋stennek ew keppe : Oh mendenhato
y̋stennek : ew bewelkede malazthy̋a :
y̋me az ny̋auolas pogannal : my̋th
teteth vr ístennek malazthya : vally̋on my̋th ty̋zen / az kerez-


{497}
thʼenekkel : ky̋k atthʼy̋okkat Annyokkath
es y̋ozagokath elhaǵǵy̋ak : ky̋ ky̋ my̋nd
tekenchen / ky̋len kylen zerzetesekre :
Annak vtanna : ez pogan leanzora
ky̋ megh zy̋letende vala ky̋nek megh
eleteth A vagy̋ zy̋leteseth megh Akả-
-y̋ok magy̋arazny̋ : No Azerth hogy ez
doctor ezth mondotta volna : hoǵ az naǵ
v̗stennek kepe eppen megh maraǵǵon :
monda az keralnak : hoǵ bee veteth-
ney̋e : az templomba es feel tetetney̋e :
az teeb y̋steneknek kezedte es : hogy̋ al-
dozneek elezteb ew neky̋ : ez Doctornak
mondasara : ee keralʼ fel vetete ezy̋
fezy̋wleteth : es bee wetete az templō-
-ba : holoth teb y̋stenek <van> valanak :
hogy̋ bee vettek volna : ez fezelth ysten-
nek kepeth : es hoǵy̋ fel tettek volna :
: legottam my̋nd echʼzer lehullanak
az baluan ystenek · ky̋nek ny̋aka :
zakada : kv̗nek zarwa · ky̋nek keze :
es eekeppen my̋nd elromlanak : es
porra lenek :¶ Ezth lathuan my̋nd
elchy̋odalkozanak : ees y̋ghen megh
vedenek : es ez fezy̋wlethnek tenek


{498}
Aldozatoth / ¶ No y̋maran ez Aldozath-
nak vtanna : kewes y̋de elmuluan /
keralne azźon keral tel terehbe :
eseek : No y̋maran haǵgyokel ez kera-
lne azźonth : merth am megh atta ew-
neky̋ : az megh fezenth iesus : A my̋th
kewant ew tele : Azerth no o ay̋tatos
<keze> kerezthy̋enek : ha ez poganoknak :
megh halgatta az mendenhato wr
vsten : keremeseketh : my̋neuel y̋nkab :
az hy̋w kerezthy̋eneknek : Seeth mon-
dom azoknak : ky̋k wr íesuserth
elhathtak ez welaghy̋ y̋ozaghokat :
my̋erth ew maga mondotta By̋źon
mondon tenektek : hogy̋ ky̋k elhath-
tatok my̋ndeneketh : zaaz anneth
vy̋ztek helethe :¶ y̋smegh vǵ mōdoth /
By̋źon By̋źon mondom ty̋nektek :
en edes zolgalo leay̋n : vala my̋th
kertek : en neuembe en mennyey̋ :
athy̋am tewl : my̋nd megh aǵgya
ty̋nekthek : et ct : No y̋mar hogy̋ az
fezy̋wlethnek ew keppeth fel tettek
volna es hogy̋ az balwan y̋stenek le
hultanak volna : hogy̋ ezy̋ /


{499}
fezy̋wlethnek aldozanak :¶ y̋m<o> nagy̋
dologh : ennek vtanna keues y̋deenek
elmulual hath y̋me keralne Azźon
keraly̋tewl therehbe eseek ¶ Ees yde'
y̋artaba zy̋wle y̋ghen naǵy̋ zeep lean
gy̋ermeketh : ky̋nek ew zeepseghen
my̋ndennepek chy̋odalkoznak vala :
ky̋th megh mondwan ez keralʼnak :
hogy̋ zy̋wleteth volna ewneky̋ :
y̋ghen zeep leany̋a : leǵottan oda
foly̋amek : es megh lata ewtheth :
ky̋th megh lathuan : ez keraly̋
nagy̋on wy̋gada : ees naǵ erembe
leen : es nagy̋ wy̋gasaghoth tetethe
my̋keppen y̋lly̋k keraly̋saghnak :
my̋koron maghzathʼa lezen :¶ No
y̋maran : eź wy̋gasaghnak vtanna :
eleue hy̋wata az termy̋zeth tudo
doctorth : es monda ewneky̋ : eź keralʼ
No y̋o doctor : es termy̋zethnek tudo
mestere : y̋me megh atta my̋nekenk
y̋steneknek y̋stene : de a my̋th ewtele kertenk <... ny̋a> kerdlek


{500}
teghed hogy̋ my̋nemy̋ neuel neuezyek
ewteth : Monda eź <tez> termy̋zeth tudo
belchy̋ : O felseghes keraly̋ : Tudode
my̋nemy̋ew chy̋oda leen : Akoron / My̋
koron ez maghzatoth kereed : ees hoǵ az
nagy̋ ysteneknek kepet feel teed<ed> A
wagy̋ feel teteted : hogy̋ my̋nd lehulla-
-nak az teeb ysten<n>ek : hannen chʼak
az nagy̋ ystennek keppe marada
feel : Azerth y̋o keralʼ onnan neuez-
ved az ew neueth : <ez newe> Az ka-
therína ghered new : dy̋akol neuez-
tety̋k : Vniuersalís deorum ruy̋a ·/
magerolʼ mageraztaty̋k : Kezensegh-
-es y̋steneknek romlasa : es ee keppen
newezek ewtekh katery̋nanak :-
ky̋th y̋maran my̋koron feelʼ neueltek-
-<nek> volna : oly̋ my̋nth <vo> my̋koron
volna y̋mar ty̋zenharmad ewy̋ :
leanzo : A mendenhato y̋sten az
ew malazthʼaual · wgy̋ zerethe
hogy̋ y̋ghen eźes es y̋o elmey̋w
leen : wgy̋ hogy̋ : my̋nd az heth za-
-bad tudomany̋okath · aź aź hogy̋
my̋nd az heth wetekedesnek


{501}
ew kenuey̋th <h> y̋ghen hamran my̋nd
megh tanola : Arra mondy̋a zēt Ianos /
Scent lelek wr y̋sten : holoth Akar ooth
ny̋ogozy̋k : es vala ky̋th zent lelek
tany̋th : Annak nem sy̋ksegh'es ezy̋
welaghy̋ mester : Annak okaerth ezy̋
leanzo oly̋ y̋ghen nagy̋ Belchʼ leen :
hoǵ my̋ne mester : es my̋ne doctor leen :
A wagy̋ vala gheregh orzaghban :
my̋nd felʼewlʼ mula es el halada ew-
keth : Belchʼesegghel : es tudomany̋al :
ennek okaerth : az doctoroktewlʼ : neuez-
-tetek : Gheregh orzaghanak gy̋en-
gy̋enek : ennek okaerth y̋nekly̋ an̄y̋a
zenth : ethʼhaź : virgo sancta katerina ·
Grecie gemma . vrbe Alexandria ·
Gosti regis erat filia : mageraztaty̋k
y̋maran eź Anty̋fona : zy̋z zenth
ketherina : gheregheknek gy̋engy̋e :
Alexandrẏanak : warosaba : Costus
keralʼnak vala leanẏa Amen
hala wr y̋stennek ez dychʼeseghes
zenth kathery̋nanak wy̋ghezte-
tek eletenek else ry̋ze : hogy̋ my̋-
keppen Adatek athʼanyak / es an̄y̋a
nak : aź mendenhato ystentewl : es


{502}
Vrnak nenebe kezdety̋k zenth
Kathery̋na azźonnak <nas> eletenek
masod reze hogy̋ my̋koron volna
y̋mar ty̋zenharmad ewy̋ es hoǵ
megh hala az ew atthʼa <es> elley̋ my̋ne
mew testam̄tumoth haǵa ewneky̋
Az ew athy̋a my̋koron megh korolth
volna hallar'a : es : lathnay̋a hogy̋ ew neky̋
az bethekseghbe | megh <kel...> kelene :
halny̋ / hy̋wata eleue aź ew ze-
rete leany̋ath kethery̋nath : es / mon-
da ewneky̋ : zerethe leany̋om testa-
menthomoth thy̋zek en teneked /
Veed y̋ollʼ ezedbe zerete leany̋om
ezy̋ testamentomoth elsew
ezy̋ testamentomom : en zerethe
leany̋om kathery̋na : hogy̋ ezth
hagy̋om en theneked /: hogy̋ aź naǵ
y̋stennek : ky̋ vsteneknek vsteńe /
aź aź / A megh fezy̋wlth y̋stennek
ew keppeth / azth ty̋ztelly̋ed / es azth
y̋mady̋ad / my̋nd the telly̋es y̋letedbe
aź aź / megh te elzy̋ : ez else zeretew


{503}
leany̋on / Masod ymaran
zeRete leany̋om testamento-
mon ymez / hogy̋ soha oly̋ ye-
[...] gy̋esth / A wagy̋ oly̋ wrath A
wagy̋ kedy̋ghlen oly̋ hazazy̋
tarsoth ne valaź / A waǵ ne
wy̋ǵ magadnak : hannemha
hogy̋ oly̋an nemes <me> nembelʼ
legen : my̋nth ẏghaź the : es oly̋ā
zeep . legy̋en testhbe my̋nth yghaz
te : es hogy̋ oly̋an kazdak leźen :
marhawal ees yozakkal ky̋nchʼel
arāny̋al · ezy̋ztel : my̋nd y̋ghaz
te / by̋zy̋on ha valaky̋ wy̋zy̋ ee
-zebe ez nagẏ testamentom merth
megh weghre / eź testamentom :
megy̋en az vdwezy̋wte vronkra ·
iesusra : my̋nth y̋m megh hallʼ
-ok y̋de ala / ennek toaba y̋s
megh testamentomoth teen
az ew atthʼa ewnekv mond-
-wan zerete leany̋om ysmegh ezth


{504}
hagy̋om teneked hoǵ ne | meny̋
oly̋hoz hogy̋ ky̋ nēleźen oly̋ hatalmas ees
belchy̋ : tudomanba my̋nd y̋ghaz
te :¶ ees oly̋an eźes ees elmes my̋nth
y̋ghaz te :¶ ees eź ty̋zteletes zy̋wz megh
alaza magath : es atthy̋anak ezeketh
my̋d feel fogada : merth my̋nd meltok va
lanak : es ezeketh megh monduan
ewneky̋ : ees orzaghath neky̋ haǵ-
wan : es neky̋ ay̋anwan : ennek
vtanna ry̋wy̋d napon attʼhy̋A
ky̋mulek eź welaghbol : az az megh
hala : es nagy̋ ty̋stesegghel elteme-
-the az ew atthath Oh mely̋ nagy̋ keserewsegh-
-be marada ez gy̋engheseghes zy̋wz :
ky̋ monthhathy̋a megh : ky̋ ky̋ my̋nd
y̋telhety̋ megh enenmagaba : mert
anny̋a es ygen ween vala :| es my̋keppen
oluastaty̋k : vgy̋an aźon írasban ky̋t
pelbarth atthʼank zedegheteth : ke-
wees y̋dew elmulwan : megh hala
az keralʼne azźones : az az katerína-
-nak ew an̄y̋a : O ay̋tatos lelek laas


{505}
y̋maran y̋th sy̋rasth : ohay̋tasth : ees
fahaźkodasth : holoth egy̋ettel egy̋
zy̋z megh marada : egy̋ egheez orza-
gban : el haǵǵwan az ew keserew-
segheeth : merth sok volna ha my̋nd
megh mondańok ¶ kathery̋na ez
nemes zy̋z : kezde orzaghaba or-
zagholny̋ : es kezde orzaghat naǵ
belchʼesegghel By̋rńa : es bekesegg-
hel tartany̋ : wǵ hoǵ : my̋ndenek
chẏodalkoznak wala ray̋tha | de
maga nem chy̋oda : ky̋th az wr
y̋sten y̋gazghath : annak my̋ndenek
bekesegghel es Bewsegghel vānak :
es ez nemes zy̋z az ew anny̋anak
halalanak vtanna : gy̋ewtete mel-
-lew nagy̋ sy̋etetessegghel huzon
negy̋ nemes ty̋zta zy̋zeketh : ky̋-
keth : my̋ndenkoron vele valla : ees
Ty̋zenkeeth ween ty̋zteletes azźony-
-okath ¶ y̋me naǵ nemes tanosagh
az zy̋zeknek hoǵ zolgaly̋anak az


{506}
ween azźony̋oknak : ees megh ne vtal-
-ly̋ak ewketh : az ew venseghekben :
¶ merth y̋me pelda az y̋few leańok-
-nak : ez nemes zy̋z katery̋na : merth
nem heaba gy̋eyte eźwe az ween
azźony̋okath : es az zy̋zeketh : es ezek-
-nek ky̋wele koronky̋nth ky̋zen
tarth wala zaaz fegy̋uereseketh :
ezeknek zolgay̋ktewl : ky̋wewen :
es komornokoktol es egy̋eb zolgak
tó̗les : a my̋nth · yllety̋ vala keralʼ
saghnak wdwarath tartany̋ ~
ez zent zy̋znek megh hallottok
eredery̋th zy̋leteseth es mẏkeppen
by̋ra orzagath | De lassok megh
y̋maran hogy̋ mẏkeppen leen
kerezthʼene | es mẏkeppen leen ·
vronk íesusnak gy̋ewres yegyese
Merth ennel tebeth nem oluasso-
-nk hogy̋ vronk íesusnak gy̋e-
-wres yegy̋ese volth volna han-
nem chy̋ak ez zenth kateryna
ky̋th megh hallonk y̋de Ala ·


{507}
Attʼhy̋anak halalanak vtanna hoǵ
aź orzagoth by̋rnay̋a Tertenek hoǵ
y̋eles okerth : keletek ez Katerinanak
Alexan̄dry̋nak orzagabon az az enen
orzagabol ky̋ lepny̋ : A vagy ky̋
meny̋ : oly̋ my̋nth hatarth yarńa-
: Ees my̋koron menne az ew naǵ sere-
ghewel : az erde'e kezepeth : wr
y̋stennek zerzesebel : elwezthek
aź y̋ghaz wtath : ees ede toa kez-
-denek budosny̋ : az erdeben : es tewe-
leghny̋ : teueleghwen es budoswan :
az erdeeben edestoan : Talalanak ezen-
-kezben : egv ween zent Jamborth :
ky̋ lakozy̋k wala oth az puztaban ees
eź wen zenth y̋ambor az ew cella'a
feleth : fel tette vala vronk íesusnak
az ew fezy̋wlety̋th : ezth kedy̋ghlen :
lathwan ez keraly̋nak leany̋a ka
tery̋na : ky̋ meegh pogan vala : mon-
-da enenmagaba : A waǵ gondola :
A wag chʼak ew zy̋webe ezth monda :


{508}
A my̋nth en latom ees ween : ees een /
egy̋ y̋stenth y̋madonk : ees eǵ ystenth
ty̋ztelenk : ees egy̋ ystenenk wagy̋on
Monda zolgay̋nak ez katery̋na : ma-
ragy̋atok megh ennen ky̋<wel> : bee nē
hagy̋a meny̋ny̋ek az cellaba : ween
az azźony̋okba ees aź leańokba ne-
hany̋ath be wele my̋keppen sokas
az y̋o elkelchy̋eknek : ees my̋koron
bee menth volna ez vennek az ew
cellay̋aba talala ewteth y̋madkoz-
-wan : ezen esmered megh az y̋o zer
zetesth hogy̋ ha gy̋akorta talalod
ewteth y̋madkozwan az ew cellay̋abā
es hogy̋ be menth volna ez vennek
ew cellay̋aba : kezde ewteth naǵ eresen
ky̋lenbel ky̋lembel : kerdezny̋ es beze-
ddel foghdosny̋ my̋keppen yghen megh
zokkak nemely̋ nemes leany̋ok ezth
tenny̋ confessoroknak / No ymaran
my̋koron tele tudakozneek : hogy̋
my̋nemy̋ew y̋stenth ty̋ztelnee : ees


{509}
ymadna : ezth haluan ez zenth
ween vambor <az ysten > monda ó̗
neky̋ aź vystenth ymadom ees azth
ky̋ meny̋nyeth es feldeth ees myde-
neketh teremteth : ez ween puztaba-
lakozando y̋mbor : kezde ez zy̋z
it predicalany̋ es zolny̋ : hogy̋ mkeppen
teremtette wr vsten ez welagoth
es az ew benneualokath : ees egvebek-
kezeth : Adamoth ees ewath hogy̋
teremtette volna : ees parady̋chʼom-
-ba ewketh bee helheztette wolna
parāchʼolwan ewnekyk : hogy̋ ne
ennenek aź megh ty̋lloth gyemelchʼ-
-be : toabba monda ry̋wy̋deden hogy̋
megh zekteek volna az paranchʼolatot
ky̋th wr y̋sten hagv̗oth vala ó̗nekvk
ees ennek vtanna nagy̋ sokat zola
ewneky̋ / hogy̋ my̋keppen ystennek
embere keleth len̄y̋ ees embery̋ nem
zeteth megh valtany̋ : ees hoǵ egy̋eb
ky̋ppen my̋ nem ydwezy̋vnhethnenk
hannemha az y̋sten embere lenne :


{510}
ees my̋erettenk nagy̋ Ky̋nth zen-
-uedne / ees wgy̋ valtańa megh
embery̋ nemzeteth : ezeket hogy̋ :
halla az katery̋na : sy̋my̋th nem
gondola my̋nd ezekkel my̋keppen
pogaan : hannem chy̋ak megh me-
wete my̋nd ezeketh : ky̋ket mōda
eź ween ewneky̋ : ezth lathwan
az ween hogy̋ megh meuette volna :
¶ Ez veennek wr y̋sten y̋hle az ew
zy̋webe hogy̋ : eẃes kerdezkedneek
ewtele valamy̋th : Monda ezy̋ :
ween katery̋nanak : my̋re hoǵ
y̋lly̋en nagy̋ leań waluan : nem-
mentel hazassaghra : ees hoǵ tenek-
-ed / ny̋nchʼen vrad A wagy̋ vegy̋essed :
¶ Ezth haluan ee katẻina : megh mō-
da ez wennek : hoǵ my̋th hagy̋oth :
volna ewneky̋ az ew atthʼa hala
lanak y̋dey̋n : es my̋nemy̋ testam̄-
tomoth teth volna ewneky̋ hala
lanak y̋dey̋m : ky̋th my̋nd megh


{511}
<megh> bezele ez wennek my̋nd yghe-
-rel y̋ghere : my̋keppen megh ha-
-lothtok y̋defel : holoth teth ez atthʼa
testamentomoth / Monda ez vēnek
¶ ennekokaerth ha megh Akarod
tudny̋ en nem mentem sy̋nky̋heź :
¶ merth en nem talaltam oly̋an
zy̋peth my̋nth en magam : sy̋m
nemezth : sy̋m belchʼeth : sy̋m mar-
-hawal kazdagoth : es sy̋my̋ne-
-my̋ew hasonlatossagghal : en hoz[...] ky̋pest Ezth
haluan ez ween : monda ez ka-
-terinanak : My̋th hany̋od veted :
es my̋th kewelkedel : ez velagy̋ak-
-rol : nem hallottale : egy̋ nagy̋
felseghes keralʼa<n>th : ky̋nek vaǵon
egy̋ : fy̋a : ky̋ my̋nden keralʼoknak
keraly̋a : es my̋nden vraknak vra :
es my̋deneknek . felette vagy̋on : ez
keralʼnak ew fy̋a : oly̋ y̋ghen naǵ
zeep : hogy̋ y̋me latod az napoth


{512}
megh mutata neky̋ : A napoth mōd-
wan : ee napat : es aź hod : es my̋nde-
-nek velagoth my̋a : chy̋odalkoznak
az ew seepseghen : es eź keralʼnak :
ew fy̋a : oly̋ y̋ghen naǵ belchʼ / hoǵ
my̋ndeneketh · twd : my̋nd elmulta-
kath : eź nagy̋ chʼoda : my̋nd y̋elen
valokath : es y̋ewendeketh : ky̋nek
az ew kazdaghsaghy̋ soha megh nē
fogy̋athkoznak : monda toab ezy̋
puztaban : lakozando : katerínanak :
Eź keralʼnak fy̋a kedy̋ghlen nem
akar egy̋eb y̋egy̋esth maganak
venny̋ : a vagy̋ valaztany̋ : hannem
chy̋ak : ky̋ my̋ndaha : ty̋ztasaghoth :
akar tartany̋ : es hoǵ my̋ndenko-
-ron ty̋ztasaghban ew y̋egy̋ese megh
maragy̋on :\ es eź keralʼnak ew fy̋a-
-nak any̋a \ nemes zepletelen ty̋zta
zy̋z :\ ennek az ew atthy̋a soha aź
zy̋ony̋alatoth nemesmerth : ezeketh
hogy̋ halla : Az katerína : megh gher-
-y̋ede belel zy̋webe : es megh gy̋ewvta :
ewteth zenth lelek wr y̋sten / ew zēt


{513}
malazthy̋anak my̋atta : Kezde ez Ka
terína nagy̋ buzgosagoson ez naǵ zēt
zeretettel kerzedny̋ : ez ween zēt Jam-
-borth : hogy̋ ky̋ volna eź keralʼ fy̋w :\
ky̋th ó̗neky̋ dychʼerńe : ees holoth lakoz-
nek : es my̋keppen y̋wthhathna / a
wag mehethne ewneky̋ esmerety̋re :
ees terdre le esswen : kezde az wenth ker-
ny̋ : mondwan ez y̋ghekkel ·| Oh en
ty̋ztelende athy̋am ees zeretetes
wram : mondmegh ennekem hogy̋
ky̋ ly̋gen eź keralʼ fy̋w es holoth
lakozy̋k : es my̋keppen mehessek en
az ew esmerethy̋re : ees y̋smegh kezdee
az venth kerny̋ nagy̋ alazatossaggal
mondwan : oh en zeretetes Athyam /
es ty̋zthelende wram : kerlek teghedet /
hogy̋ megh mutassad ennekem / Azy̋
keralʼnak · ew fy̋ath ky̋th ennekem
dy̋chʼerel : merth hy̋zem hogy̋ the
lattad ewteth es esmered Annak-
-okaerth dy̋chʼered ennekem ewteth
Ky̋nek felele ez ween zenth y̋ambor
es monda eź : Katerīnak / yol leheth
hoǵ tudom es esmerem ewteth ky̋th ·
teneked en dy̋chʼertem / de maga en


{514}
teneked ewteth megh nem mutatom / es
megh nem mondom : hannem chy̋āk
Adom teneked az ew Anny̋anak
kepeth :| ees vala ewneky̋ egy̋ tablach-
-kay̋a / ky̋n vala megh y̋rwan azźonk
marianak : ew keppe es az edesseghes
y̋esusse :| es monda az wen : ez zy̋z ka-
terinanak : y̋me eź ky̋s tablan :
y̋rwan adom teneked : az ew zy̋z An̄y̋a
-nak kepeth : ees az ew edes fy̋anak ·\
mely̋ tablath kerlek / O katerina
y̋gheen megh oltalmazy̋ad : es zeret-
tettel megh ery̋zy̋ed :/ ees y̋me el y̋w-
-uende ey̋iel ay̋tatossaghra zerezy̋ed
magadath : ees ez kep eleeth therdre
le esswen vmaggy̋ad ez zy̋zeth : ees
kerly̋ed ewteth nagy̋ Ay̋tatoson
hogy̋ megh mutassa teneked az
ew edes fy̋ath / merth eź zy̋wź y̋ghʼen
kegy̋elmes ees / y̋ghen y̋rgalmas : es
eź kegy̋es zy̋z thugǵad by̋zźony̋al
hogy̋ megh halgath teghed : merth
aź zy̋zeketh y̋gheen felette zerety̋ :
¶ No Azerth neky̋ adwan ez tablath
ky̋n vala y̋rwan azźonk zy̋z maria-
nak : es az ew edes fy̋anak y̋esusnak


{515}
kepe : es ez zent ween megh muta-
ta neky̋ az wtath : howa kelvala
ewneky̋ menny̋e : ezen kezben ve-
-wenek egy̋ faluba bee : holoth
lezalanak : esthue kedy̋ghlen
leuen · az hazbol mely̋ben vala
katherína my̋nd ky̋kylde zolga-
-y̋th : ees az leany̋okath : es az wen
azzony̋okath : chy̋ak ewmaga ma-
rada az hazban : es eley̋be veve
az tablath : ky̋th az ween neky̋ adot
wala : ky̋n vala y̋rwan zy̋z ma-
ríanak ewkepe : es elette leterdel-
-peluen : kezde naǵon ohay̋tany :
fohazkodny̋ : es svrńa : es syrasa
ban ezth mongy̋a wala : kerlek
teghedeth : en edes azźony̋om hoǵ
megh mutassad ennekem az the
edes fy̋adath : ky̋th ennekem az ven
dy̋chʼere : hogy̋ y̋ghen zeep : hoǵ latas-
ham megh en az ewzeepsegheth :
my̋koron my̋nd eechʼzaka eekeppen
keny̋ereghne : es my̋nd ezth kerneye :
megh : nem tuddy̋a vala zy̋z maria-


{516}
-nak neueth sem az iesusnak : my̋k-
-oron my̋nd eethzaka eekeppen ke-
ny̋ergheth volna : el ha'ny̋al fele
el farada : es megh zenek az sy̋-
rastewl : ees el zenderedek A waǵ
el ny̋wgouek : es oly̋ my̋nth alma-
-ba : eź latasth lata : hogy̋ ha vol-
-na egy̋ nagy̋ zeep wy̋ragos me-
zebe : ees y̋me nagy̋ tauol : lata
el y̋ewen : egy̋ nagy̋ nemes ky̋
-valth keppen ty̋zta zy̋zeth : ky̋
tarth vala az ew eleben : nagy̋
zeep monthhatathlan gy̋ermeketh :
y̋gaz oly̋an kepy̋eth : my̋nemy̋w
vala y̋rwan az ky̋s tablan : ky̋th
adoth vala : az ween ewneky̋ : Az
ky̋eleth el faradoth vala y̋mad-
kozwan : hogy̋ eekeppen az zy̋z
katherinahez el kezelgheteth
volna : katerina kedy̋ghlen : ez latasth
lathwan y̋ghen keway̋ńa vala
hogy̋ eź gy̋ermeknek az ew zeep
ees dy̋zees orchy̋aly̋ath megh latath
hathny̋a : ky̋ ez zy̋znek elebe vala :


{517}
de ez zeep es dy̋zes gy̋ermek my̋ko-
ron ewteth latta volna : el fordy̋ta
az ew orchy̋ay̋ath ewtele : ees symy
keppen ewteth nemakara lathny̋a
Seeth chy̋ak reay̋a sem Akara tekē
teny̋ : de hattal fordola ewhozzy̋a :
: ezth lathwan az ew zent Ańny̋a :
monda az ew zeep fy̋anak : ky̋ va-
-la az ew eleben : latode en edes ze-
rete fyam iesus : mely̋ y̋ghen naǵ
kvwansaghal : es mely̋ naǵ zere-
tettel : ez zy̋z leań katerína : ky̋wan
teghedeth megh lathny̋ : kerlek ze
rethe fy̋am íesus : tekenchy̋ reay̋a :
¶ felele az aldoth y̋esus az ew edesse-
ghes an̄y̋anak : es ezth monda ew
-neky̋ : en zerete edes any̋am te y̋ol
tudod : hogy̋ az my̋ zolgaloleaynk-
-nakes zeep leany̋ vannak ennel :
ees my̋keppen lathattom en ezth :
ladde mely̋ yghen rwth es zernew :
laam chy̋ak orchy̋ay̋ath sy̋m mos-
-dotta megh : ees ladde mely nagy̋
sok zeeple vagon : az ew orchʼay̋an :


{518}
ees eź latasth hogy̋ latta volna kateᵃ
legh ottan elenezek elele ez latas es hertelen
fel ebreduen nagy̋ sy̋etetessegghel
elerede az zalasrol : <naǵ sy̋etetesse>
<gghel> az weenhez : ees my̋nd megh
monda eź latasth ewneky̋ : A my̋-
keppen tertenth vala az ey̋iel :
ees hogy̋ latta volna eź latasth :\
hogy ottan elenezeth volna
ew elele : eźenkezbe my̋gh oda
y̋wta ez katery̋na az weenheź :\
·: eź veennek kedy̋ghlen wry̋sten̄ek
angelʼa y̋elenek :\ es monda eź
wennek : hogy̋ eź katerinath :\
ky̋ hozzy̋ay̋a y̋ewende vala :\
ewteth megh tany̋tańa : az kerethz- \
-ny̋en hy̋thre : ees megh kereztel-
-ney̋e :\ ezth megh mondwan vrnak
angela ez ween eleel elenezeek :\
ees ez katerīa : eźenkezben leghottan
oda y̋wta :\ ees eź latasth ky̋th la-
toth vala eź kathery̋na ez wen̄ek
my̋nd az modon megh monda / A :\


{519}
my̋keppen latta vala az latasban :\
: hogy̋ zeep effew gy̋ermek chy̋ak
reay̋a nēm Akarth tekentheny̋ :
: es ewteth ynghen sem akartha
lathny̋a : ezy̋ ween ezth halwan :
monda eź katery̋nanak : hogy
ha the hy̋endeź : y̋stennek fy̋aba :
ees ha megh kerezthelkedendel :
megh lathod : az keraly̋nak
ew fy̋ath : ees az ew zenth āny̋ath :
ezth halwan ez zy̋z kathery̋na :
ezth monda eź zenth yambornak
en hy̋zem : Aź ystennek ew zenth
fy̋ath : aź Aldoth yesus Cristusth :
ees wala my̋re enghemet tha-
ny̋thaź : en ty̋zthelende athy̋am :
my̋nd megh fogadom | oh my̋n
denhato y̋sten y̋me az felseghes
keralʼne leany̋anak ew zēt-
seghes alazatossagha : ees zent
zy̋z hogy̋ megh alaza ew magath :
eź zenth ween puztaba lakozan-
do : leghottan megh kereztele ew-
-theth : ees nagy̋ zerettel megh
tany̋ta ewteth aź kerezthy̋en


{520}
hy̋thre : ees monda ewneky̋ hogy̋
y̋smegh aź zalasra menńe / holy̋
Annak elette ymadkozoth vala /
ees aźon ky̋ppen y̋madkozneek
az keppnek elette : my̋keppen
annak elette valo ey̋íely̋ :/
ez zy̋z lean : hogy̋ aź ween
ezth ewneky̋ mondotta volna :
leghottan ky̋ź leen eź mondasra :
ees feel fogada : ees feel fogadwan :
hogy̋ megh tenne : eź dolgoth :
| No y̋maran eź zent athy̋atewl
bwlchy̋oth wy̋wen : y̋smegh te-
re az ew zalasara : y̋smegh
wgy̋an teen : my̋nth annak
elette valo ey̋íel : ees my̋koron
ymaran az y̋madsagh kezeth
eel zenderedeth wolna : ees alma-
ban almadozneek : almaba
y̋lly̋en almoth lata : my̋nth ānak
elette : ky̋th latoth vala : hogy̋
haath naǵgy̋alʼ zeepb wy̋ragos :


{521}
mezeben wolna hoǵ nem my̋-
nth annak elette / kyth latot
wala / my̋gh / megh neem ke-
rezkedeth volna ees y̋me naǵ
chʼodalatos dol<o>ghoth / haath y̋me
dy̋chʼeseghes zy̋z maría · azon ew
fy̋awal egy̋etembe / ees monthath-
lathlan zenth angeloknak ees
zenth zy̋zeknek / nagy̋ dychʼeseghe-
wel ees fenesseǵghel y̋smegh neky̋
y̋elenek / ees monda aź dychʼese-
ghes zy̋z maría az ew draga-
latos zenth fy̋anak / az aldoth
y̋esus Chry̋stusnak / een zerethe
zenth fy̋am aldoth y̋esus Chrystus
latode / my̋keppen eź katherína
enghʼed / ees / tharchʼa aź thee
paranchʼolaty̋dath / ees y̋smegh
azźony̋onk zy̋z maīa aź ew edes
fy̋anak yesusnak monda ker-
-lek theghedeth een zerete fy̋ā
y̋esus hogy̋ veǵed ez katery̋nath


{522}
-magadnak y̋egy̋essewl / ees legh-
ottan az aldoth y̋esus felele az
ew zenth / Anny̋anak es monda
ewneky̋ / Si placet tibi mater mi ·
accipiam / een tẏzteletes ees edes-
seghes Any̋am / hoǵ ha eź tenek-
-ed kedwes ees kelemetes / meg
ty̋zem / ees eź katerẏnat y̋egẏes-
sewl wy̋zem magamnak / ezth
haluan azźonk zy̋z maria aź
zenth fy̋atewl / legottan zy̋z maa ·
az ew fy̋anak az aldot iesusnak ·
az ew vy̋iabol ky̋ wy̋ue az gy̋e-
-wreth / ees foga az katerinanak /
aź ew y̋ob kezeeth / es my̋ ẏwdue-
zẏte vronk xp̄ūssal eź katery̋
nanak az ew vy̋iaba tetethe /
a · gy̋ewreth / es my̋helth wronk
y̋esus maganak ẏezzethe volna
ez katery̋nanak / legottan vrōk
y̋esus az ew zent Anny̋anak
az zenth elebel A waǵ kebelebel /
az feldre lezala / es magath
mutata es y̋elente eź Kateīnanak


{523}
Aź thy̋wís koronaba My̋keppen
ewteth megh koronaztak wala aź
sy̋dok / ees megh mutata ewneky
az ew ó̗th melʼ sebey̋th es ennek
vtanna az ew dragalatos nemes
zenth wereth ees egy̋eb <ch> ky̋ńat
ees monda vronk y̋esus eź ka-
tery̋nanak / Oh en zerete leańom
kateīa / y̋me y̋ol latod my̋nemvv
naǵ kenth en zenuettem embe-
ry̋ nemzetherth es teeretted po-
gan valuan / No y̋maran annak-
okaerth / ha akaź en vtannam
y̋ewny̋ed hath ky̋wes enghemeth
ees vy̋gy̋ed aź erekewl walo
koronath / ezth mondvan vrōk
y̋esus ottan buchʼoth ween aź
katerínatewl / es az naǵ ange-
ly̋ yneklʼesben feel my̋ne meń-
orzagba / Oh ymaran ay̋tatos
lelek gondolhatod mynemy̋w
naǵ kesereseghbe maradoth
leǵen ez gy̋engheseghes zy̋wz
az ew y̋egy̋esethewl / No bator


{524}
nevolth volna vronk y̋esus eź
y̋egy̋es bator volth uolna chʼak
ez zeles velaghnak ew kera-
-ly̋anak ew fẏa / meghes naǵ
monthatathlan <kerese> kesere
segghel valth volna : ew tele
Tunc katerina euigilans
hat y̋me eźenkezben / hogy̋ eź
latasba / el rey̋teth volna / feel-
serkene / A vag feel ebdere eź
latasbol / ees hogy̋ feel serkenth
volna / ew magat megh tekentʼe
ees lata / haath y̋me eǵǵyk ke-
zenek vy̋iaba vagy̋on egy̋
ẏghen zy̋p gy̋erew / eź gy̋ewreth
hoǵ meghʼ lata / bee tellesedek
az zenth lelek wry̋sten malazthʼ-
yawall / ees kezde wry̋stenth dy̋-
chʼerny̋ / ees naǵ halaadasokathʼ
Adny̋ / ennek vtanna / haźa
terwen / kezdé az ew zolgay̋t / es
az ó̗ zolgalo leany̋th aź kerezthy̋en


{525}
hy̋thre tany̋tany̋ / ees ennek felette
aź ew y̋o zagaak / ky̋nchy̋eth
zy̋gheny̋eknek oztogathny̋ /
ees eź y̋rgalmassaghnak vtāńa
kezde magath ymadsaghba fog-
lalny̋ / ees ysteny̋ elmelkedes-
-be / my̋keppen megh tethchyk
y̋de aala / aź ó̗ marty̋romsagaba /


Cum ením maxencíus
lmperator / Quí regnare cepit
Circa Annos domini CCCX :
vrnak zy̋letesenek vtanna mv-
-koron yrnanak harom zaz ty̋z
eztendben


{526}
y̋chʼeseghes zent katery̋nanak
az ew marty̋romsagarol wy̋-
-gy̋ek ele ez y̋rasban / hoǵ eź dy̋chʼe
seghes scent katerina my̋nden
scent zy̋wzeknek ew sereghekbe
fy̋nesben fy̋nly̋k az ew kewn zenue-
deseben / hogy̋ kedy̋g ez by̋zon legen
ez megh tethchy̋k az ew mondhat-
-lathlan kewn zenuedesebel : De
maga my̋nek elette el kezdeney̋ek
magerazny̋ az ew marty̋romsa-
-ghath / Annak elette lassok
megh hogy̋ my̋chʼoda ez y̋ewghe
marty̋r merth y̋ghen gy̋akorta
hallyok az my̋sebe az ymadsagh-
-ba ees az predy̋cacy̋oba martir
marty̋r y̋mar eź yghe zy̋ntén
maǵer zowa valth / Azerth ez
y̋ghe marty̋r maǵerzoe A vaǵ
dy̋akzoe / reafeleltety̋k hoǵ sy̋m
megeerzo / sẏm dy̋akzo / hannem
ghereghzo / merthʼ lam megh hal-
lok ydefel / hoǵ Gheregh volth
ez dy̋chʼeseghes zenth katherina
Annak okaerth gheregh zo · az


{527}
Marty̋r / Azerth my̋koron aźth ha
-llod az mysebe A waǵ y̋madsagh
-ba Akar kedy̋g predy̋cacy̋oban :
maǵerol wgy erchy̋ed hoǵ tano
merth my̋koron ghereghewl mō-
daty̋k marty̋r / Akoron dy̋aky̋
ny̋ewlwen mondaty̋k Testís
magerolʼ kedy̋ghlen mageraz-
-taty̋k by̋źon tanonak / Annak
okaerth / my̋nden martír tano
by̋źonsagot teth / hoǵ vronk Iesus
x̄p̄snak az ew hy̋tew y̋ghen by̋zon
ees vghen y̋gaź / ees my̋nd egy̋eb
sektak ees tewelghesek my̋nd
balwan y̋madasok / my̋nd ebbel
tetchʼyk ymaran hoǵ ny̋nchʼen
ez kerezthy̋en hy̋thnek ky̋wele
y̋dwessegh / ees Annak okaerth
a my̋ hy̋tenk by̋źon es y̋gaz
merth eź my̋ hy̋tenk mellet
holtanak megh nagy̋ sok zētek
patry̋arkak / Apostolok Mar-
ty̋romok / Confessorok ha-
zasok ezwegy̋ek / zy̋wzek


{528}
No azert nemeny̋enk y̋ghen mezze
A ry̋ghy̋ zentekre ky̋k vronk yesus-
nak zy̋wletesenek elette my̋nd
valottak a my̋ hy̋tʼenkket De
maga mastan vy̋gy̋ek eź dy̋-
chʼeseghes zent katery̋na azźont
ele : my̋keppen megh by̋zony̋ta
A my̋ hy̋tenketh es megh hala
melette es mely̋ naǵ kynt zenvede /
No y̋mar ay̋tatos lelek ky̋ y̋m-
aran akarcź y̋stennek kedwesse
lēny̋ / hallyad megh kerlek
teghedeth ez dy̋chʼeseghes zenth
katery̋nanak ew wy̋tezseghet
<h>alhatatossaghath ees my̋nd
veghy̋g kesalkodasath
y̋ǵ olwassok az ew legenday̋aba /
hogy̋ y̋maran megh maradoth
volna Az ew athtʼatewl ees an-
y̋atewl my̋keppen y̋defel megh
hallad hoǵ orzaghath nagy̋
bekesegghel es naǵ belchẏen
by̋rnay̋a athʼanak halalanak
ź y̋edeben kedy̋gh / vtanna
len orzaghol vala Maxen-


{529}
Cíus chy̋azar / es ez y̋debe hoǵ
eź vala vrnak vala wronk
yesusnak az ew zy̋letesenek
vtanna haromzaz ty̋z ezten-
debe / es ymaran oh aytatos lelek
ha megh Akarod tudnod hogy̋
hay̋n eztendede vagy̋on hogy
zent katerínat megh ewltek
es hoǵ marty̋romsagot zenuedet
ry̋wíndeden rea feleltety̋k hoǵ
ezer keeth zaź es kelenchʼ eztēdey̋e
vagy̋on hoǵ ewtet megh ewlteek .
Annak okaerth tery̋enk az ew
marty̋romsaghara My̋koron ez
Maxencius chy̋azar naǵ y̋ndu-
latoth es haborusagot tamaztoth
volna y̋mmekeppen hoǵ my̋nd
az kazdagokath es my̋nd az zyghʼe-
ny̋eketh Alexandry̋aba be hy̋[.]-
watta volna / hoǵ aź balwa-
-ny̋oknak aldoznanak / es mely̋
kerezthy̋enek nem Akarnanak
az Balwany̋oknak aldozny̋a
azokat naǵ kvlemb ky̋lemb ky̋-
nokkal elethne megh


{530}
eź yedeben Kedy̋g hoǵ eź tertenek
eź dychʼeseghes zent katerina Costos
keralʼńak ew leany̋a Ty̋zen
nvolchʼ eztendes wala / es az zabad
tudomany̋kba y̋ghen Belchʼ vala /
es my̋koron az palotaba edestoa
y̋arna es y̋stenrel gondolkodneek
ky̋ maga egy̋eb hewsaghokath
teheth vala my̋keppen mastan
- es zoktanak tenny̋ az nemes
azźony̋ok es leany̋ok y̋elesewl
ky̋k kazdaghok ees magokkal
zabadok / De maga my̋erth ez
zent katerina kazdaghsagghal
es kvnchy̋el tellves vala azerth
nem heuolkody̋k vala hannem
vstenrel gondolkodvk vala ees
ystenbe ewreskedyk vala / ees hoǵ
eź zenghesth halla / ees ky̋lemb kvlēb
<lels> IeIkeseknek es Baromnak ew
rewasokath / es az ynekleknek / zen-
gheseketh aź aź trombeta zothʼ sypo-
lasth heghedelesth dobweresth ees
eź heź hasonlatosth /. leghottan


{531}
el bochyata egy̋k ky̋weteth A vaǵ
zolgay̋ath hoǵ megh tudnay̋a hoǵ
my̋ volna eź zendewles es eź hy̋r
my̋koron el mēth volna az ew zol-
gay̋a es megh tutta volna hogy̋
my̋ dologh volna eź . megh mon-
-da ez zenth katery̋nanak az ew
zolgay̋a / es hogy̋ megh tutta
volna eź scent kateīna ez dolgot
leghottan fel kele vy̋wen A vaǵ
valasthwan ew wele ny̋hany̋
zolgakath es zolgaloleany̋okath
hogy̋ ky̋ eredeth volna hazabol
megh y̋ezgy̋e magath zenth kerezth-
nek ew yegy̋ewel mondwan <na->
<rab> nazarethbely̋ y̋esus sydoknak
keraly̋a ly̋g en velem ez wttal
ees seghey̋ch enghemeth es hoǵv
ez edesseghes neuel megh eresey̋lte-
-tte volna magath : ottan oda me-
-ne holotth eź chy̋azar aź al-
dozatoth tetethy̋ vala / es lathwan


{532}
othvelly̋en az sokasagot / hat naǵ
sok kerezthy̋enek halaltewl valo
fy̋ltekbe megh taghʼagyak az ke-
rezthy̋en hy̋teth es fy̋ltekben aldoz-
-nak az Balwan vsteneknek / ezth
hogy̋ latta volna eź dy̋chʼeseghes
zenth kateīna / ezen ew zy̋wenek
banathy̋anak my̋atta megh sephe-
wek es megh keseredek ees az
Chy̋azarnak eley̋be lepeek / es
elette megh ala es monda az chy̋a-
zarnak O chyazar az te wra
saghodnak ew naǵ meltosagha
seeth megh ennek felette az okossa
ghnak az ew wta a vaǵ y̋arassa
enghemeth wgy̋ ynthnek vala
es mutathy̋ak vala hogy̋ een te-
neked kezennek es wgy̋ hoǵ ha aź
menny̋eknek es feldnek terem-
tey̋eth es embery̋ ny̋enzethnek megh
waltoy̋ath <esmet...> esmerned /es
Az vydeghen balwanv̗stenektewl


{533}
magadath elwonnal es aluan
az ethʼhaznak ay̋tay̋a elewth
ky̋lemb ky̋lemb y̋gaz bezedek-
-nek my̋atta peldazerenth ha-
sonlatossagh zerenth es lelky̋erte-
-lmzerenth y̋ghen zeppen es bewl-
chy̋en Sokat vetekedek az chʼazar-
ralʼ / ennek vtanna kewz beze-
-dre teruen monda ez zét katea
A chʼazarnak ezeket teneked wǵ
mondottam my̋nth bewlchʼnek
my̋re azerth Chʼazar hoǵ mastan
hey̋aba y̋de gy̋eẃtetted az Sok
-asaghoth ez Baluany̋oknak
hey̋thsaghath y̋madny̋ / Toab mōda
ez zent katerina ny̋auolas Chy̋a-
-zar Chy̋odalkodol ez templomon
ky̋th mestereknek ew kezek chy̋-
-nalth / Chy̋odalkodol ez draga
eltezeten kyk wgy̋an lez<e>nek
mynth az por / az zeel ewleth
De y̋o chʼazar chʼodalkozy̋al Inkab
az meńny̋en es felden Tengheren :


{534}
es my̋nd Azokon kyk benne van-
-nak Toabba chy̋odally̋ad az egh-
nek ew zepseghet napot holdat
es az chy̋llagokath / es y̋o Chy̋azar
chʼodally̋ad az ew zolgalathʼokat
my̋keppen ez velaghnak kezde-
-ty̋tewl foghwa my̋nd veghezety̋g
ey̋el es nappal futhnak nap ese-
-thre es meghternek nap tamadatra
es Soha megh nem faradnak No
y̋o Chʼazar / my̋koron my̋nd ezeket
ezedbe vezed / kergyed es tanold
megh / hoǵ ky̋ legy̋en my̋nd ezek-
-nel hatalmasb / es ha azth az ew 
ay̋andokanak my̋atta megh ertended /
es ha ew hozy̋a hasonlatosth nem
lelhechʼ / tahath ewtet y̋mady̋ad /
ewteth dy̋chʼewchy̋ed merth tuddvad
Chʼazar hoǵ ew az y̋steneknek
y̋stene / es vralʼkodoknak wrA
es ennek vtanna naǵ Sokath zo
-la neky̋ vronk iesusrolʼ hoǵ em
bere leth my̋erethewnk es hoǵ meg
testeselth volna / es hogy̋ fy̋w ysten-


{535}
nek testeseleserel es zy̋leteserewl
Belchyen Sokat vetekedeth volna
Az Chʼazar el chʼodalkozwan nem
felelhete ewneky̋ Annak vtanna
ew magahoz terwen monda ez zēt
katerinanak hagǵy̋el masth had
vy̋ghezy̋ekel az ysteneknek aldoza-
-ty̋th es ennek vtanna neked fele-
leteketh Adonk paranchʼola zolga-
-y̋nak hoǵ be venneek ewteth az
palotaba / es hoǵ naǵ zerelmel
megh ery̋zny̋eek / y̋ghen nagyon
el chʼodalkozwan az ew naǵ Bel-
chy̋eseghet / es testenek zepsegheth
es hogy elwy̋ghezte volna az aldo
zatot y̋ewe az palotaba holoth
vala zent katea / es monda neky̋
A Chʼazar y̋o leań hallok te ekes
bezedy̋deth es chʼodalkozank az te
belchʼesegheden · de my̋erth az y̋stene-
-knek aldozathʼaban valank fogh-
-lalatosok Azerth telly̋esegghel
megh nem ertethewk az te Bezedy̋-
deth / Mastan kedy̋gh my̋nd elevtewl
fogwa Akary̋ok megh tudny̋ a te


{536}
nemzetseghedet / ezeket halwan
felele zent kateīa azźon es monda
megh wagy̋on y̋rwan / Tenenma-
gad se dy̋chʼery̋ed / se olchy̋arly̋ad
magadath / merth ezth A hey̋tok
ty̋zy̋k / ky̋ket az hew dvchʼesegh
Boly̋gat A waǵ Banth / De maga
en megh vallom az en nemzetseghe-
-meth nem magam hany̋asanak
okaerth / hannem alazatossaghnak
zerelmeerth / En vagy̋ok katerina
Costos keralʼnak egy̋ethlen egy̋ leańa
ky̋ y̋ol leheth hogy̋ Barsonba ne-
uekettem / es zabad tudomany̋okba
Belchʼen taney̋tattam / de maga my̋̄d
ezeketh en megh vtalam / es az wr
xp̄ūs ihūshoz foly̋amtam / Az Istenek
kedegh ky̋keth te y̋macz sem teghed
sem egy̋ebeket nem seghelhetnek
Oh Azerth Bodoghtalan Chy̋azar /
es my̋nd Bodoghtalańok Azok
es ny̋awaly̋asok ky̋k ez fele balwa-
ny̋okath y̋mady̋ak : oka y̋mez chʼazar /
Merth ha Sy̋wkseghbe hy̋wy̋ak ew-
-keth y̋elen nem vannak haboru-
saghba / nem seghelhetnek : wezedel-


{537}
-mekbe nem oltalmaznak Monda
A chʼazar / ha wgy̋ wagy̋on my̋keppen
te mondod / hath my̋nd ez welagh te-
welegh / es chy̋ak <.> tenenmagad
mondaź y̋gazath / maga my̋nden
nemew bezed keeth A vaǵ harom
tano zay̋aban erewsey̋tethy̋k / No
Azerth ha te megh Angy̋al volnales /
es ha menny̋ey̋ erew / meghees .
sy̋nky̋nek nem kellene teneked hy̋-
-nny̋ : Nagy̋al y̋nkab holoth egy̋
gy̋arlo leanzo wagy̋ / Monda zent
katerina / kerlek teghedet o chʼazar
hogy̋ ne haggy̋ad magadat az har-
raghnak megh gy̋ewzny̋ a vaǵ meg
By̋rny̋ / merth belchʼ embernek ew
zy̋webe nemkel haragosnak lenny̋
merth y̋gy̋ mond wers terley̋tew
mester / Te ha okossaggal by̋rod
magadat hath keral waǵ ha
testeddel hath zolga vagy̋ Mōda
A Chy̋azar / A my̋keppen latom
deghletes chy̋alardsaghnak myata
megh Akarcz my̋nket ketelezny̋
mykoron az reghy̋ Belchy̋eknek
ew pelday̋a zerent akarod te bezede-
deth


{538}
hozy̋a ny̋oy̋tany̋ / lathwan az chʼa
-zar / hogy̋ az ew belchʼeseghenek né
alhathna / ellene / paranchʼola ty̋th-
-kon leueleknek my̋atta hoǵ Alex
Andry̋aba valamene belchʼ volna
sy̋etetesth oda y̋ewnenek Nagy̋ Ay̋an-
-dokoth veendewk / hogy̋ ha egy̋ bezed
terley̋te zy̋wzet megh gy̋ewzhethne-
-nek / no Azerth hozattatanak ky̋
lemb ky̋lemb Tartomany̋okbol
ewthwen Belchy̋ek ky̋k my̋nden
halando lelkeseketh azaź embereket
ez welaghy̋ Belchʼeseghekbe felewlʼ
mulnak vala kerdezkednek vala
ez doctorok / hogy̋ my̋erth hozattatta-
-nak volna enne mezze feldrewl
es ez Ghy̋azar y̋gy̋en felele neky̋ek
vagy̋on my̋nalonk nemy̋nemy̋
lean ky̋ az ew mondhattathlan
elmey̋ewel es Belchʼeseghewel
my̋nden tudos nepeketh megh
gy̋alaz / es vgy̋ mond hogy̋ az my̋
vsteny̋nk my̋nd erdeghek ky̋th
ha megh gy̋ewzhetendetek nagy̋
ty̋ztessegghel mentek haza eǵgyk


{539}
ew kewzelek : fel fwalkodwan [...]
keppen ezth monda : Oh Chy̋azar [...]
ew nagy̋ tanachy̋a : hogy̋ egy̋ léann[...]
ew vetekedesere ez : velaghnak az ew
Belchʼey̋th y̋lly̋en mezze feldrewl : Bee
hy̋uassa : holoth my̋nekewnk chy̋ak
egy̋ : Taney̋thwany̋onkes y̋ghen ky̋n-
-ny̋en megh gy̋alazhatta volna Mōda
az Chy̋azar : megh tehettem volna
enes : hogy̋ kezerey̋tettem volna ere-
-wel ewteth az y̋stenneknek : aldozny̋a
de : maga en y̋gy̋ y̋telem y̋obnak lēny̋
hoǵ ty̋ vetekedestheknek my̋atta gy̋a
laztassek megh : Mondanak az Bel-
chy̋ek : No hozattassek elew az kontos
es gonoz kewelʼ ley̋an : hogy̋ az ew
vak mereseghenek : my̋atta megh gy̋e
wzthwen megh : esmery̋e hogy megh
ew Soha : Belchʼeketh nem latot volth :
De my̋koron ez dy̋chʼeseghes zy̋wz zēt
katherina : megh tutta volna az we-
tekedesth : ky̋th teendew vala : my̋n-
denestewl fogwa mendenhato wry̋stē-
-nek ay̋anla magath : ees y̋me legh-
ottan vrnak : angy̋ala oth allapek :


{540}
[...] egh wy̋gaztala ewteth es Batory̋-
[...] wan y̋nthe ewteth hogy̋ alhatatos
lenne / mondwan ewneky̋ hoǵ nem chʼak
h megh nem gy̋ewztethneek ewtewlek
hannem Annak felette ewketh megh
fordeythwan my̋nd az Marty̋romsa-
ghnak palmay̋ara ky̋ewldeney̋e
hogy̋ Azerth elew hozattattoth volna
az nagy̋ Belchʼeth doctorok eley̋be /
Monda Chʼazarnak ez dy̋chʼeseghes
zy̋wz zent katherina Chy̋azar n<o>
my̋nemew y̋tellettel allachʼ ewth-
wen Belchʼeketh en ley̋an ellen
y̋gherwen ewneky̋k az gy̋ezedelm-
erth nagy̋ Sok any̋adokoth / enghem
kedegh ky̋zerey̋tes wy̋askodny̋ my̋-
nden y̋wtalmnak remenseghenekel /
No demaga azerth kez vagy̋ok rea'a
es legen az en y̋wtalmam en wram
aldoth īh̄us x̄p̄ūs / ky̋ az ewerette
ky̋salkodoknak remenseghe es Coro-
nay̋a hogy̋ kedegh ez Belchʼek hallak
y̋esusnak neweth es mondanay̋ak
ezth lehethethlen dologhnak lenny̋
hogy̋ y̋sten embere legy̋en es hogy̋


{541}
ky̋nt zenweggy̋en / Monda zēt katea
ezth megh az pogan Belchʼekes
megh mondottak merth platoes
y̋gy̋ zolth / egy̋ kereghdy̋d es megh
ry̋wy̋dewlt vstenrewl / Síbílla kedegh
wǵ mond Bodog az y̋sten ky̋ fy̋ǵ
az magas faan My̋koron az zy̋wz
nagy̋ Belchy̋en vetekedney̋ek / ees
ewketh ny̋lwan valo okossagokkal
megh gy̋alaznay̋a / az nagy̋ Belchʼ
ek el chy̋odalkozanak nem tudwan
my̋th zolny̋ olly̋anok lenek my̋nt
-nemak : A Chʼazar ezth kedeghlen
lathwan nagy̋ haragossaghnak
ty̋wzewel Betelek / es kezde ewket
feddeny̋ / hogy̋ egy̋ ley̋antewl y̋lly̋en
rwton megh gyeztettenek volna
Monda egy̋ az mesterek kezewl Tw-
gǵad Chʼazar hogy̋ ez kory̋g senky̋
my̋ elewkbe nem allapatot / ky̋
legottan megh nem gy̋ewztetteteth
volna / De ez ley̋an ky̋be ystennek
ew lelkew zol / oly̋ y̋ghen nagyon
el chy̋odalkoztath my̋nket / hogy̋
ew ellene A wagy̋ semmy̋th nem


{542}
tudonk felelny̋ A wagy̋ valamy̋t
mondany̋ / Azerth Chʼazar y̋m alha-
tatoson vally̋ok hogy ha By̋zomb 
Bezedet A wagy̋ esmereteth nem
theez az ystenekrewl ky̋keth ez ko-
ry̋g hy̋ttenk es zolgaltonk y̋me
my̋nd xp̄s Ihūshoz terewnk kyt
ez zy̋wz ley̋an wal es hy̋zen ezt
halwan az Chʼazar · es az kegy̋etlen
fey̋edelm · nagy̋on megh gy̋aponek
es sy̋etetesen paranchʼola hogy̋
rakatathnanak naǵ ty̋zeth az
py̋achʼon es hoǵ my̋nd az tyzbe :
be hannay̋ak ewketh es hoǵ megh
y̋ghettey̋ek : Az waros kezepeth
De ez Bodogh zy̋z zenth katerina
ewketh nagy̋on Batoreythʼa vala /
es alhatatossa tewe az Marty̋rom-
-saghra es eź doctorok my̋koron
kedegh felnenek hogy̋ az kerezth-
-seghnekewl ky̋ mullanak · Felele
eź Bodogh zy̋wz neky̋k es monda /
ne felly̋etek y̋o doctorok hannē
lygy̋etek Batorok / merth az ty̋
weretek hullasa lezen nektek


{543}
my̋nd kerethsegh my̋nd Corona /
ennek vtanna megh erewsey̋tek
magokath es zenth kerezthnek
y̋egvewel megh y̋eźek magokath ·
es az ty̋zbe vettethwen wgy̋ adak
megh wrnak az ew lelkekewth
hogy̋ nem bantatek megh vala
my̋keppen az thy̋wztewl sem ha-
y̋okzala sem ruhay̋ok · ezth lath-
wan az kerezthvenek nagyon
dy̋chʼerek az wry̋stenth az ew
zy̋wzebe es ew zenthy̋be ky̋ eky̋-
-ppen megh oltalmazy̋a azokat
ky̋k ewbenne By̋znak es ennek
vtanna az kerezthy̋enek wy̋uek
az doctorokat es naǵ ty̋ztesseg
ghwel el temetek ewketh es
hogy̋ eltemettek volna ewketh
eley̋be hozata ez kegy̋ethlen
fey̋edelm zent katherinath / ees
ekeppen kezde hy̋zelkedny̋ es zolny̋
ez zy̋wznek mondwan · Oh nemes
es gy̋eny̋erewseghes zy̋wz kerlek
teghedeth hogy̋ keny̋erewl az te


{544}
Ify̋wsagodon / es keralne Azźon wtan
az en palotamba masodnak hy̋wat-
-tatol es az the kepedet ky̋t Az
waras kewzepet fel faraghtathok
wgy̋an y̋mattatom my̋nth Istent /
ezth halwan az dvchʼeseghes zy̋wz
monda az Chʼazarnak / zenny̋el
megh es zeghy̋ewnelel megh olly̋a-
-kath zolny̋ / ky̋keth zeplew megh
chy̋ak gondolny̋es / merth en ma-
gamath attam aldot Jesus x̄p̄snak
ẏegy̋esewl / ew az en dychʼeseghem /
ew en zereteem / ew en edesseghem /
es zerelmem / az ew zerelmetewl en-
ghemeth sem hy̋zelkedesek / sem
ky̋nok megh nem vōhathnak
ezth halwan Az Chʼazar legottan
megh telek haraggal / es paranchʼo-
-la hogy̋ ewtet mezey̋telen was osto-
rokkal y̋ghen werney̋ek / es Aź
temlechʼbe ky̋zenketh napy̋g ky̋n-
zanay̋ak <he> ehwel es zomehsaggal
ezenkezbe tertenek az Chy̋azarnak
nemy̋nemew y̋eles dologherth az
Orzaghbol ky̋ meńe Es az keralʼne


{545}
Azźon kateīahoz valo nagy̋ zerelmebel
az wy̋tezeknek fey̋edelmewel Por
fy̋ríussal eefely̋n az temlechbe bee
mene es lata az temlechʼeth mond
hathtatlan wy̋lagossaghawal fenleny̋
es zenth angy̋alokat kendewzwen
az zy̋wz zent katẻíanak ew sebey̋th /
es hogy̋ hozy̋ay̋a <Benen> bemene ez
keralneazźon / es hogy̋ vele Bezelet /
es ny̋ayaskodoth wolna / kewes
Bezednek vtanna / el kezdwen azert
zent katerína az nenny̋ey̋ vy̋gasa-
-gokath predy̋calla ewneky̋ nagy̋
edesseghessen nagy̋ sokay̋g es ewteth
az hy̋thre terey̋thwen A waǵ fordey̋th-
-wan / megh mond neky̋ hoǵ ewes
Marty̋romsaghnak Goronavath we-
wende wolna / ezenkeppen my̋̄d ee-
fely̋g ny̋oy̋tak Bezedeketh hoǵ my̋-
-nd ezeketh hallotta volna porfy̋ríus
ky̋ vala az Chʼazarnak fyw ty̋thko
-sa es kethzaz wy̋tezeknek elettewk
y̋aroy̋a / Legottan az zy̋wznek ew
labah'oz eseek / es kethzaz wy̋tezzel
az hytewt fel wewe es onnan el me-
nenek / My̋erth kedeg az fey̋edelm


{546}
paranchʼolta vala ewteth ty̋zenketh
napy̋g etelnelkewl lenny̋ ez napo-
kba kedeǵ wronk Iesus xp̄us fey̋er
galambnak my̋atta menny̋ew
etekkel eltete ewteth / ennek vtanna
Idwezey̋tenk iesus xp̄c Angy̋aloknak
es zy̋wzeknek sokasaghawal neky̋
megh y̋elenek / mondwan neky̋ ·
esmerved megh y̋o leay̋ny̋om kateᵃ
az te teremtedeth es y̋wdwezey̋tedeth
ky̋nek ew newey̋erth ewres es naǵ
kemen wy̋askodasokath fel wel
No Azerth en zeretew ley̋any̋om kaᵃ
alhatatos legy̋ merth en veled wa-
-gy̋ok / es ezenkezbe Az Chʼazar haza
y̋ewe / es ez zy̋wz zent katherinath
eIey̋be hozata / es lata ewtet haath
nagǵal fenesb es zeebb hoǵ nem
my̋nd annak elette / kvth ew wǵ
wel vala / hogy̋ enne eehseghnek
/ es zomehsaghnak my̋atta yghen
Megh <gy̋erette> · gy̋ewttretteteth
volna / Aly̋ta kedeghlen hogy̋
valaky̋ ewtet ty̋thkon elette
volna / es nagy̋on megh haragh-
wek es y̋ghen kezde gy̋ewtreny̋
A wagy̋ gy̋etrethny̋ az temlecź


{547}
ewrzeketh ezth lathwan ez zy̋wz zēth
katerína monda az Chʼazarnak
ny̋awaly̋as Chʼazar ne aly̋had
azsth hogy̋ en embertewl eledelth
vettem volna nem wettem hānem
az Aldoth íesus xp̄s enghem Angy̋a-
-lanak my̋atta elteteth Monda
ez Chʼazar ez <s>zywznek / kerlek
theghedeth vo katerína hogy̋ az
my̋re en ynthlek teghedeth hoǵ
wegy̋ed vol ezedbe es zeghezy̋ed
<v>zy̋wedbe / es ne Akar' my̋nekewnk
kethseghes Bezedeketh felelny̋ /
Merth nem akaronk teghed wgy̋
by̋rny̋ my̋nth zolgalo ley̋anth
hannem my̋keppen hatalmas
keralneAzzon / ky̋ zepseghenek
my̋atta valaztatoth en orzago-
-mba wralkodol Monda az zywz
kerlek teghed y̋o Chʼazar hogy
wedtees yol ezedbe / es terwenbely
vetekedeszerent ygaz Itelethnek
my̋atta el weghezwen mongy̋ad
megh ennekem ky̋th kelly̋en


{548}
Inkab valaztanom A hatalmasth e
ewrekewlth es dy̋chʼeseghesth valote
es y̋ghen zepeth A wagy̋ kedeglen
y̋o Cazar / erewtelenth <vally̋a>
valazy̋ame a waǵ a halandoth
nemtelenth e A wagy̋ az rwtath
a wagy̋ ektelenth my̋nth y̋gaz
te Chʼazar / ezth halwan a Chʼazar /
y̋ghen megh haragwek ezen / es
monda / ẏme kewthe kewzevwl
eggy̋et walazź / A wagy aldozy̋al
az y̋steneknek hogy̋ ellʼ / A wagy̋
<ky̋emb> kelemb ky̋ewlemb ky̋nokat
weǵ feel / hogy̋ elweź / monda ez
dy̋chʼeseghes zy̋wz zent katherina
az Chʼazarnak No Chʼazar valamy̋-
nemew gy̋ewtrelmeketh Gondol-
-hachʼ y̋gaz olly̋anokat hozas ele .
es kerlek teghedeth hogy̋ el ne ha-
-logassad / merth en testemmel es
weremmel en edesseghes vstenemnek
Az aldoth yesus xp̄usnak akarok
aldozny̋ my̋keppen ew aldozeek
enenmagawal enerethem athy̋a
wry̋stennek / merth ew az en ystenem /


{549}
zeretewm ewrzewm / es egy̋ethlen egg
y̋egy̋esem / ezth halwan az Chʼazar
annal y̋nkab elkeseredek ezth lath
van nemy̋nemew ty̋zthtartoy̋a
eley̋be yarola ez megh zelhewth
fey̋edelmnek es y̋mere tanachʼoza
hogy̋ harmad napy̋g neegy̋ kereket
chy̋nalnanak / es my̋nd kewrny̋el
be fy̋zney̋ek eles Borthwakkal es was-
zeghekkel / hogy̋ az zywzeth y̋lly̋en
rewttenetes ky̋nnak my̋atta zagath
nay̋akel / es Az egy̋eb kerezthy̋ene-
-keth · ez y̋lly̋en kegyethlen halalnak
pelday̋awal megh rewttenteney̋ek
No Azerth megh zerzeek / wgy̋ hogy̋
az keeth kerek egy̋etembe fel forogwan
metelney̋ek / az kethtey̋ kedegh
esmegh wy̋zzon / ala foroghwan
zaggathnay̋ak az ew zent testeth
Ezth lathwan ez Bodogh zy̋wz zent
katerína / Legh ottan wrhoz foly̋a-
-mek es y̋madsagoth ten / hogy̋ az
ew neuenek dy̋chʼerety̋re es az ker-
wny̋ewl allo nepnek megh fordula-
-sara az ky̋nnak ew Algy̋oyath


{550}
el terneny̋e / es y̋me legh ottan vrnak
angy̋ala nagy̋hertelensegghel
elthere az neghʼ kerekeketh es y̋me
nagy̋ chy̋odalatos dologh ez zy̋wznek
y̋madsaghanak my̋atta eź neghʼ
kereketh wry̋stennek angy̋ala my̋̄d
elthere / es az Folty̋awaI neghʼ ezer
poganth elew meghʼ / ez chy̋odath
hogy̋ lata az keralńe azźon az pa-
lotabol ky̋ fely̋ewl ny̋zy̋ vala ee
dolgoth A wagy̋ ez chʼoldath ky̋ my̋̄d
Akory̋g az kerezthy̋ensegheth el ty̋-
thkolta vala / legh ottan alazala
az palotabol es az Chy̋azarnak
eley̋be mene es az Chʼazarth ez fele
kegy̋ethlensegherewl nagy̋ keme-
ny̋en megh fedde es megh rongala /
ezth halwan az Chʼazar y̋ghen
megh haraghwek es monda aź
keralʼneazzonnak hogy̋ y̋ghen ha-
-mar Aldozneek az y̋steneknek
eź Chy̋azarne kedeghlen nem
akara aldozny̋ az Balwany̋k-
-nak es monda nagy̋ felzowal


{551}
Aldozom en az aldoth Iesus x̄p̄s̄nak
ky̋th az katerína predy̋cal es hy̋r-
deth ezth lathwan az Ghy̋azar
hogy̋ az ew feleseghe Alhatatos
volna az kerezthy̋en hy̋thbe es
hogy̋ nem Akarna aldozny̋ / pa-
ranchʼola zolgay̋nak / hogy̋ ew-
neky̋ emley̋eth melly̋ebel / ky̋
vonnay̋ak es el zaggathnay̋ak
es ennek wtanna ny̋akath el
vaghnay̋ak / ky̋ my̋koron az
Marty̋romsaghra wy̋tethneek
terdre leeswen zenth kateianak
elette / es kere ewtet hogy̋ erette
y̋stent y̋madna / zenth katery̋nA
Felele ewneky̋ es monda / Ne felly̋
y̋stentewl zeretteteth ky̋ralne azz-
-on / merth ez may̋napon ez el
mulando orzagherth addattaty̋k
teneked walthsaghzerenth ewrek
orzag / es ez hy̋thwan halando
y̋egy̋eserth halhathathlanth ny̋erź
es ezth halwan az keralneaz-
zon alhatatos len es az ky̋n-
-zokath


{552}
zokath onzolly̋a es kery̋ vala hoǵ
ne keslelney̋ek az Chy̋azarnak
paranchʼolatty̋at / Az ky̋nzok ke-
-degh ewteth Az waras ky̋wewl
wy̋wek / es az ew emley̋eth was
vezzewel A wagy̋ gherebennel
zaggathwan es ky̋uonwan An
-nak vtanna neky̋ ny̋akath wa-
-gak es ekeppen vy̋we meny̋orza-
ghnak Bodoghsaghath / Porfy̋-
rius kedeghlen el ragada az ew
testeth es nagy̋ ty̋ztessegghel el
temete / Masod napon hogy̋ keres-
-ney̋ek az keralne azźon testeth / es
nagy̋ sokakath ky̋nzananak ere-
-tte / Porfy̋rius nagy̋ fel zowal
kezde y̋welteny̋ es kay̋athany̋
mondwan / en vagy̋ok en vagy̋ok
ky̋ eltemettem y̋stennek zolgalo
ley̋any̋ath / es enes xpūs yhūsnak
Az ew hy̋tewth fel wettem ky̋th
hy̋rdeth es predy̋cal A katery̋na /
ezth halwan ez Maxencius Chʼa-
-zar


{553}
leghottan megh Bolondwla es De-
-ttenetes kay̋atasth es ordey̋tasth
kezde tenny̋ es ky̋ Bochyathwan
az ew zowath y̋gy̋en Iwewlte · Oh
en bodoghtalan · Oh en naǵ ny̋awa-
-ly̋as voltom / y̋me az Porfy̋ry̋us
ky̋ en lelkemnek egy̋ethlen egy̋
ewrzewy̋e vala / es my̋nde ty̋thk-
-omnak ty̋tholoy̋a es my̋nden mw-
-kamnak wy̋gaztalathy̋a y̋me ez-
-es megh chʼalathkozoth / hogy̋ ezth
kay̋atana es y̋wentene az wy̋teze-
knek / ezth halwan az wy̋tezek
leghottan my̋nd fel kay̋atanak
nagy̋ fel zowal mondwan / My̋es
my̋es my̋nd kerezthy̋enek vagy̋-
-onk es azon y̋stenth vally̋ok
ky̋th az katery̋na hy̋rdeth / es my̋-
nd fewenth ky̋nth egy̋etembe az
xpūs y̋esuserth ky̋zek wagy̋onk
megh halny̋ / ezth halwan az Chʼa-
-zar annal y̋nkab megh dewhewek
es megh haraghwek / es paranchʼo
-la hogy̋ my̋nd Ny̋akokat vaghnay̋ak


{554}
es testeket Az ebeknek hannay̋ak
es ezenkeppen my̋nd megh ewlete
az kethzaz wy̋tezeketh Porfy̋rius-
-sal egy̋etembe / O thy̋ my̋nd haza-
-sok / oh ezwegy̋ek / oh ley̋any̋ok
es zy̋wzek nemesek es nemtelenek
wv̗gy̋etek y̋ghen y̋ol ezetekbe
ez ty̋zen ny̋olchʼ eztendey̋ zy̋wz-
-nek ew wy̋askodasath dy̋adal-
maath es wy̋tezsegheth / merth
ha y̋ol ezetekbe vettetek y̋de
fel megh magy̋arazoth y̋rasban
hogy̋ ew vala ky̋raly̋ nemzeth
-bel es y̋ghen zeep wala kazdagh
vala / maghawal zabad vala
vgy̋ elhewth vala my̋keppen
ew Akary̋a vala / demagha my̋d
kazdaghsaghath zeepsegheth za-
bad akarathy̋ath megh tagada
es megh wtala Az aldoth ihūsert
es ky̋z leen az ky̋lemb ky̋lemb
ky̋nokra es zernyew halalra
ky̋th mastany̋ y̋deben nem tenne
-nek ez velaghy̋ zy̋wzek


{555}
No egy̋ebeketh el hagy̋wan hoǵ megh
elete az wy̋tezeketh ennek vtan-
-na az Chʼazar eley̋be hy̋watatta
zenth katery̋nath / es monda ew
neky̋ no y̋o kateīa / y̋ollehet hogy̋
erdewghy̋ tudomany̋oddal ky̋ralńe
Azźonth megh eletteted en velem
es nagy̋ sok zolgay̋math demagha
ha ezedbe wy̋zed magadath / es ha
megh terendez az xpūsnak hy̋terel
az en palothamba legh elsew leeź
azaz Chʼazarne Azzon lezewz Azerth
ma A vagy̋ aldozy̋al az y̋steneknek
A wagy̋ fey̋edeth el wezted Felele
zent katerina es monda az Chʼazarnak
valamy̋th gondoltal my̋nd el wy̋
ghezy̋ed y̋o Chʼazar / y̋me megh
latod hogy̋ keez vagy̋ok en aldot
vram yesus xp̄userth · my̋ndenth
el zenwednem ezth halwan Az
Chʼazar / Legh ottan Rea ada Azerth
az Sentency̋ath paranchʼolwan hoǵ
ny̋akath vagnay̋ak My̋koron
az halalnak helere wy̋ttek volna
Fel emele ew zent zemey̋th meny̋or-
zaghba es y̋mekeppen y̋madkozek


{556}
O hy̋wewknek remenseghe es y̋dwe-
seghe / O zy̋wzeknek ekesseghe · es
dy̋chʼeseghe / yesus xp̄us y̋o keraly̋
es kerezth kere toab mondwan
kerlek teghedeth en edesseghes y̋ste-
nem Aldoth y̋esus · hogy̋ valaky̋
en ky̋nomrol emlekezeteth tey̋end
Akar halala koron / Akar egy̋eb
sy̋wksegheben · hogy ha enghʼemeth
hy̋wand / haath ew te seghedelmednek
my̋elkedeteth megh ny̋ery̋e ezth el
wy̋ghezwen / legh ottan zozat len
hozy̋a · mondwan / y̋ewy̋el en zerete
y̋egvesem katẻina / y̋me teneked
meny̋ny̋eknek kapuy̋a ny̋lwan
vagy̋on / es my̋nd azoknak / ky̋k
te <ky̋nzende> ky̋nzenwedesedrewl
emlekeznek / ky̋walth keppen valo
seghedelmeth y̋gherek neky̋wek
meny̋orzaghbol / es ennek wtanna
hogy̋ el waghtak volna ny̋akath
az ew testebewl az wer helebe they̋
foly̋a ky̋ / y̋stennek kedegh Angy̋aly̋
az ew testeth veven az helrewl tewbbe
hogy̋nem my̋nth hwź napy̋ menew
feld vonna Sy̋nay̋ hegy̋re wy̋wek


{557}
es nagy̋ ty̋ztessegghel el temetek ky̋-
nek ew tetemy̋bewl zenethlen olay̋
y̋ar ky̋ / melly̋ olay̋ my̋nden Be-
tegheknek Taghy̋t megh wy̋gazty̋a
Az ky̋nth kedegh ez dy̋chʼeseghes zy̋z
zent Gatery̋na zenwede py̋ntek
napon harmad horan Maxencius
Ghy̋azarnak Alatta vronk iesus
x̄p̄usnak zy̋letesenek vtanna ha
romzaz · es egy̋ eztendewbe

Olwastaty̋k egy̋ y̋ghen zeep pelda
hogy̋ vala egy̋ rotomagom Bely̋
Barath ky̋ Sy̋nay̋ heghʼre fel mene
es oth heeth eztendey̋ghʼ zolgala zēt
katẻinanak nagy̋ Ay̋tatossagghal
es my̋koron zenethlen kerneye ez
zenth katerínath ez Barath · hogy
hogy̋ valamy̋th az ew testebewl
erdemlene / y̋me nagy̋ chʼodalatos
dologh / nagy̋ hertelenseghwel el za-
kada zenth katerínanak egy̋k wy̋a
ky̋th az Barath naǵv eremmel es
nagy̋ wy̋gassaghal az ew <kala>
Clastromaba wy̋we ~


{558}

[[]]

{559}
Vrnak Neuebe Kezdetíc Zent Apalín azzonnae eletí
Sent Apalín vala ča- 
zarí nemzetbo̗l · ky̋nec attʼa mondatíc-
-vala evsebíusnak go̗ro̗go̗knek čazara ·
es bíry̋avala čazarí zekít Alexandría
neuú varosban / ky̋ veue Íerusalembelí
keral leańat hozzaía / kńee vala neue
leonía / ky̋to̗l zúle zent apalín azzont
kí · mícoron zúleto̗tvolna adatek eǵ
ker[.]zttʼen nemes azzonnac · ky̋ v́ vele
day̋calcodnek · es v́ vele bannek / ki v́tet
nem čak test zerent · de meeg ío erko̗lč-
-ben · es kerezttʼen hítben v́tet nevelí vala
No mícoron ímmar neueko̗dneek ez
zent azzon / zepseggel felúl mulʼavala
mínd az orzagbelí zúzeket / latvan at
-ía az o̗ zepseget hoǵ mínden zemeknek
kellemeto̗s · es ǵeńo̗rúsego̗s v́leańanak
tekentetí / hoǵ v́tet tartana eǵ magas
toromba · No mícoron ez meglo̗tvol-
-na Ada v́ nekí kí v́tet o̗rízne eǵ ven
embert Golídrían neuút · kí íamborsag-
-gal · es bo̗lčeseggel egebeket felúl mul vala ·
kezde taníttani zent Apalin azzont fílo-


{560}
-sofíara / Az az · Bo̗lčesegre · es level zerzes-
-re / melʼ tanosagba hamar ído̗n annera
haznala / hoǵ go̗ro̗g orzagba nem vala
hozza hasonlatos · Remaga v́ íǵeko̗zík-
-vala incab a híttre / kít vo̗th vala
a day̋catol / ky̋nekíl lehetetlen ístennek
kellemeto̗s lenní / Annak okaert elha-
-ǵa a felúl mondot tudomańokath
Mert ez velagí tudomańba čak heusag
leletik / Míkeppen Ieremías profeta
taníth / monduan / Ne akary̋atok a po-
-ganoknae vtaít megtanulní / mert
az v́ to̗rueńek hítsagoe · Annac okaert
ez velagí tudomanokat meghhaǵa · es
kezde olvasní a kerezty̋eneknec ko̗ń-
-vo̗ket / kíbelo̗l a híto̗th mínden megta-
-nulhattʼa / Mert tuǵǵavala hoǵ ísten-
-nec orzaga volna az ígaz hítben
nem ez velagí tudomańokba / sem
vetekedeso̗kbe leletnek / míkeppen a
to̗rveń ko̗ń tarttʼa · No azert mícoron
o̗ lelkeben fel magaztatot volna · kerezt-
-íen hítnek · es íozagos mívelko̗detnec
míatta / kíuúl test zerent · es ńelveuel
ko̗ńo̗rge o̗ mesto̗renek / hoǵ hadna


{561}
v́tet a kereztʼen hítben elní / meg enged-
-ven · Ez bodogsagos zíz legottan o̗ ara-
-ńas aztalat / kí vala dragalatos ko̗uec
-kel meg eko̗sítven / Arańas ruhaít
dragalatos ǵo̗ngo̗ckel meg fúzven
fey̋enek dragalatos coronaíat · v́ naǵ
dragalatos o̗veth · es eǵeb dragalatos
o̗lto̗zetít mínd el to̗re · es zegeno̗knec
oztaa · Onno̗mmaga kedeglen o̗lto̗zek
ala valo ruhaban / Mert olvastavala
vronknac mondasat / kí vǵmond Ne
akary̋atoc kenčezní magatoknac ken-
-čet fo̗lden / holot az vruok kí assaak
es el vrozzaak / de kenčezzeto̗k magatoc
-nac kenčet meńorzagban Sok ído̗
el mulvan meghallac o̗ attʼafiay̋ hoǵ
elhanta volna ruhaít · es megmondak
az v́ ańńoknac Ennec vtanna aka-
-ra ańńa meglatní v́tet · es vglele
ammínt hallottavala alazatos ruhaba
Mícoron erro̗l v́tet ígo̗n feddene · Mon-
-da o̗ ańńanak · Ammíro̗l te engo̗met
feddez / ío helre to̗ttem / Azert hoǵ elʼek
velo̗k mícoron ídeíe lezen Ennec vtan-


{562}
-na monda v́ ańńanak / Ańa · ha az vr
íesus crístosban hy̋endez ky̋nek nem enemet
de o̗uet attam az zegeńeknec / kíben en es
hy̋zek / meghervathatatlan coronaual
coronaztātol az o̗ro̗k eletben / hoǵ ezth
hallottavolna az o̗ ańa / kímene o̗ to̗le
Ennek vtanna az o̗ zolgaloí tíz no̗mo̗s
zy̋z / kíketh zerzetvala nekí v́ attʼa labaí
-hoz esenek / síruan · es keruen v́tet hoǵ
ez ígeket esmeg meg mondana o̗ elo̗tto̗k
Mícoron megmondotta volna v́ elo̗tto̗k
legottan mínd crístosban hv́nek Ez meg
leven / hoǵ ky̋ment volna o̗ ańńa / Meg
hozza ío̗ve híuolkodo leańokkal · es ky̋
-lo̗mb ky̋lo̗mb vísag teuo̗kkel / Aley̋tvan
hoǵ ezo̗kkel meg engeztelne o̗ leańath
de ezo̗ket mínd megvtala zent Apalín
azzoń · es leterdepo̗lven · es meńbe kezeíth
fel emelven y̋madsagot tezo̗nvala / mond-
-van Vram Iesus crístus zabadíč megh
engo̗met ez ído̗ben kíben díčerem atte
zent neuedeth ez zy̋vemnek dobogasa-
-val · es zamnak orgonalasaual / hoǵ ezt
lattavolna az v́ ańńa / esmeg ígo̗n kezde
v́tet feddení · Es az ellen ezt monda v́ne-


{563}
-kí / Ańa heaba mvnkalcodol / mert atte
bezedo̗d nem hatalmasb az zelnel · es fe
-ńey̋teko̗d az eso̗nel / de az elmem meg va
-gy̋on ero̗sso̗y̋tven az ero̗s kv́ ziklan kí
a crístus iesus · es en isteno̗m / Latvan
ańńa leańanak kemenseget / Attʼanak
meg íelo̗nte / kí ellensegíuel / Az az / erme
-ńo̗kkel tíz eztendeíglen hadacozotvala
es akcor ío̗tvala haza / hozza mene · es
hoǵ latta volna v́ orczaiat megheruad-
-van · es hítvan ruhaba o̗lto̗zuen / mon-
-da o̗ neki · O en zíuemnek eǵǵetlen eǵ
vígasaga / Auaǵ nem tudode hoǵ az
íesust kít te ístennek y̋mač / az sidoc
v́ gonossagaert megfezítto̗ttek / Az ellen
monda zent Apalin azzoń / Ha ístennek
malazttʼat esmerned semmíkeppen
ílʼet nem mernel mondanod / Mert
tudnad hoǵ a iesus ístennek igaz fy̋a
kí nem v́ by̋neiert · de ammi by̋no̗nkert
zemvede a kereztfan kent / hoǵ ezt hal
-lottavolna az o̗ attʼa · haragra índultatek
es leańat megto̗mlo̗ćztethe / hoǵ v́tet
a retteneto̗sseggel inkab meg terithhet
-ne / de zent Apalín azzon crístosnak
íeǵo̗se az retteneto̗ssegto̗l megnem felelm-


{564}
-mek / sem hízelko̗do̗ bezed míat megnē
čalateek holvalra íutvan kezo̗n ragada
v́tet · es a hítvan ruhat v́ rola le zag-
-gata · es v́tet arańas ruhaba o̗lto̗ztete
es fey̋ere draga no̗mo̗s coronat to̗n · es
ekkeppen fel o̗lto̗ztetven Iouísnak tem
-plomaba víue / hol mícoron a templom
-ko̗zepo̗th volna / ístennek anǵala meg
íelo̗nek o̗ nekí eǵ y̋fívnak zemelʼeben
ky̋nek íob kezebe vala zent kereztnek
íeǵe · es bal bezebe eǵ zo̗ld palma ag
ky̋ monda o̗ nekí Bator leǵ · es ero̗s
Mert tuǵǵad hoǵ ez kereztnec íeǵe
alat eko̗sítteto̗l meg a martíromsagnac
palmaíaval · de ez anǵalt senkí nem
latha / hanem čak o̗nno̗nmaga Ennek
vtanna monda attʼa v́nekí En zíuem-
-nec eǵǵetlen eǵ vídamsaga aldozzal az
ísteneknec Ez ellen felele mondvan Elo̗
aldozatul attam magamat ístennek en
vram íesus cristosnac / kevanvan hoǵ
tees meg zo̗nnel atte balgatagsagodbol
es megesmerned az ígaz istent · es az ígaz
híttre terneel · No mícoron ezt mondot-
-tavolna az fo̗ldre le eseek · es ekkeppen


{565}
valo y̋madsagot to̗n / mondvan O en
vram ísten / te benned híuo̗knec íduo̗s-
-sege · es remensege / ted semmíe e balvant
hoǵ esmery̋ek meg kík azt y̋madǵac hoǵ
tenno̗m magad vaǵ ísten · es te nalad
nekíl eǵeb nínčen · Melʼ y̋madsag el
-vegezuen / meńbelo̗l vellamas zalla ·
es a balvant elto̗re / Auaǵ semmie teve
Es akík ko̗rnúl alnakvala hamva
lo̗nek · Mícoron ezt latta volna az o̗ at
-ía · haraǵaba haǵa hoǵ ez zizet a va
-ros ko̗zepo̗th ozlophoz ko̗to̗znek · es vez-
-zo̗kkel ostorokcal vernek / tagy̋at vas
gerebennel zaggatnak · de maga míco-
-ron ez kenokat zenvedne / Vronk
meg ielo̗nek o̗ nekí naǵ socsagu an
-galoccal · es zízekkel / monduan / Esmerd
meg zíz atte tero̗mtedeth kíert víaskodol
Alhatatos leǵ / mert meeg to̗bbet kel en
nevembe zenvedno̗d / A hohero̗k ez zo hal-
-van hoǵ senkít nem latnanac mind
elfutanak / Az vtan ísten anǵalí io̗uenek
o̗ hozza / es megvígaztak v́tet Es meg
oldozvan zabadon bočatak íarní · No
hoǵ ezt attʼa hallotta volna hozza hy̋-
-vatha a dolgosokat · es parančola ne-


{566}
-kíek hoǵ ńelvet kí messek hoǵ crístost
touabba semmikeppen ne valhassa
Fúlet forro onnal be to̗lčeek / zo̗meith
Aǵabol kí vay̋ak / fogaít vero̗vel ki ver-
-íeek No mícoron ez kenokat zenved
-ne / ístení zozat ío̗vekí ez zíznek zay̋a-
-bol mondvan / Vram íesus crístus ez
ay̋andekockal ay̋andokozom te felsego̗-
-deth zo̗mey̋mmel · fogay̋mmal · es fúleím-
-mel / kít mínd zerzet en bennem atte
zent íogod / Es kerlek hoǵ ha kík en
kenvallasomrol meg emleko̗znec o̗rvenge-
-nek ez tagokba egessegnec míatta · es
zozat ío̗ve v́ hozza / monduan / Tuggad
en zereto̗m hoǵ valamít keertel meg
vaǵon advan · Ez zo betelʼeso̗dven Ioue-
-nec anǵalok · es meg vígaztak v́tet · Ez
megleven az o̗ attʼa megent setet to̗mlo̗cz
-be vettete v́tet Inčelko̗dven mínemẃ
keǵo̗tlenseggel meg teríthetne leańat
No mas napon monda nekí / Auaǵ
az en ístenímnek aǵ to̗my̋ent / Auaǵ olʼ
naǵ kent zenvecz kít íngen sem velhet
-neel Ez ellen monda zent Apalín azzoń
naǵ batorsaggal felelm nekíl · Az en vram
íesus crístosnak attam enno̗mmagath


{567}
rego̗n · Hoǵ ezt hallottavolna v́ attʼa / mí
-keppen meg dúhút · kezde hay̋at zaggatní
Es a varos ko̗zepet thetete naǵ túzet
es az v́ leańat megko̗to̗ztetven mínd
ruhastol be vettethe · es a túz legottan
meg alvek / honnan serelm nekil kí io̗-
-ve · Latvan ezt v́ attʼa / vy̋onnan meg
-ko̗to̗ztethe v́tet · es a varos zerte taníttat
-lan louakkal hordoztattʼa vala / Paran
-čolvan azoknac kik a lovon valanak
hoǵ ńomottatnak v́tet / demaga nem
kesek az isteni bozzu allas / eǵǵík a lo-
-vac ko̗zzúl kik zent Apalín azzont
hordozzakvala vǵ ruga az v́ attʼat
hoǵ ottan meghala / demaga az v́
ańńa fy̋aíual eǵeto̗mbe ez zent zíznek
eley̋be mene · es sírua keríkvala hoǵ
attʼanak feltamadasaert cristosnac y̋mad-
-sagot tenne Es zent Apalín azzoń a
fo̗ldre le eseek le terdepo̗lven y̋mada
vr istent / es y̋madčagaual v́ attʼat
feltamazta / ki legottan hírdetni kezde
cristosnac v́ hiteet · es ez halvan kík
oth valanac / legottan mínd vr ísten-
-ho̗z terenek Es naǵ sok ezo̗r embo̗ro̗k
zent leoninos paptol kereztsego̗t vo̗nek ·


{568}
Az lo kedeglen kí zent Apalín azzonnac
attʼat meg o̗lte vala emberí keppen zolvala
mondvan Bodog vaǵ Apalín · es bodogoc
mínd azok kík te míattad crístosban hít-
-tek No mícoron decíus čazar meg hal
-lottavolna hoǵ eusebíus kerezttʼenne
lo̗tvolna Io̗ue romabol alexandríaba
kít mícoron meg vo̗th volna / eusebío-
-son naǵ kenokat thetete Es Anna vtan-
-na fey̋et vetethe / Ennec vtanna zenth
Apalín azzont keth kerekek ko̗zze elo̗s
zegekkel rakva / kíket víz hay̋tvala
naǵ sebo̗sseggel vettete · es ígo̗n ǵo̗ttrethe
Demaga e bodog zíz serelmnekíl marada
Ezt latvan mínd azok kík oth valanac
crístosba húnek · Decíus kedeglen a sok
zento̗k meg o̗lesey̋ert az meń do̗rgo̗
meg úte · es meghala Az vtan a go̗ro̗-
-go̗knec elo̗ttek íaro lo̗n Talíor / kí ke-
-resíuala zent Apalin azzont No míco-
-ron a varosnac hostattʼa elo̗t Alexan-
-dríaban elo̗l talaltavolna / legottan
megvacula mínd seregíuel o̗zve Ez le-
-veen kealtaní kezdenec ez zy̋zho̗z / kík-
-ert leterdepo̗lven y̋madčagot to̗n
vr istennee / es legottan zo̗mo̗k velaga


{569}
meg adateek / de ezek elfeley̋tek ay̋o tetelt
halalatlasagoknac míatta · es az o̗ talpat
elo̗s zegekkel be vereek · es o̗ ńakara eǵ
naǵ sag fo̗vent ko̗thenek · es a varos
zerte ekkeppen harom horaíglan tazí
-galaak · es íartataak No / micoron
ímmar neǵed horara fordult volna
A varos ko̗zepo̗t meg nilek a fo̗ld ·
es Talíor čazart el ńele mínd v́ sere
-gíuel / Annac vtanna ístennec an
-ǵala ío̗ue eǵ zep ífy̋v zemelʼben · es
meg zabaditta v́tet a fo̗uennek o̗
nehessegeto̗l · es a vas zegeket kí zede
o̗ talpay̋bol · es megvígazta v́ sebeít
Ezt latvan a serego̗k mínd cristosban
húnek · Touabba mícoron talior el sil-
-íetvolna · Vtanna a čazarsag zalla
Numeraríosra / Akara bozzut allani ta-
-líornak halalarol / ky̋ vala o̗ nekí at-
ía fy̋a / Auaǵ rokonsaga Erćbelo̗l ha-
-rom túzes o̗kro̗t čenaltata · es zent
apalín azzont bele vettethee · de leg
-ottan míndo̗n heusege el alveek · Es
a harmad o̗ko̗r kíbe vala ez zenth
zy̋z / čodakeppen íngani kezde · es


{570}
kette repedo̗zven v́ nekí caputh ada kí-
-ío̗ní / Ez čoda latvan tíz ero̗r ember
hy̋n crístosban Ennec vtanna Numera-
-ríos čazar fey̋e befakadvan zo̗rńú ha-
-lallal hala Ez vtan emelteteek az ča-
-zarsagra Tarquínos / kí crístosnak v́ íe-
-ǵo̗set vas lancćokkal megko̗to̗ztethee
es eǵ magas fara labbal felfúggezte-
-thee · es fo̗uel ala / hoǵ túznek míat-
-ta v́tet elvegezne / de ístennec anǵa
-la ezo̗kbo̗l v́tet megzabadítta Ezt
latvan Tarquínos mínd nepeuel eǵe-
-to̗mbe felveue az ígaz híto̗t · Mícoron
ezt hallottavolna Obsonor persay̋ keralʼ
oda ío̗ue naǵ ero̗uel / Alexandríat meg
zalla · es megveue mínd nepeuel eǵe-
-to̗mbe · es megko̗to̗zuen Taruuínost a
to̗mlo̗czbe vettethee / parančolvan hoǵ
v́tet ero̗ssen tartanaak / zent Apalín
azzont kedeglen mícoron túzzel / vízzel
vassal ćohoccal / ko̗uekkel / onnal / feńo̗
zvrockal / fa eńo̗uel / kenko̗uel / olay̋al
vas gerebeńo̗kkel ígo̗n go̗ttrette volna
Istennek anǵala ezo̗cbo̗l mínd kímente
v́tet / vǵhoǵ / semmínemẃ kenvallasnac


{571}
míatta megnem ǵo̗zteteek · Annac oka
-ert paračola / hoǵ el vaǵak ńakat En-
-nec vtanna mícoron íutoth volna a
ken vallasnac helere / ko̗uete eǵ keues
ído̗th / Auaǵ haladecot · es ekkeppenvalo
y̋madčagot to̗o̗n O zy̋zeknec eko̗ssege
es keǵo̗ssege vram íesus crístus / kí
engo̗met meltataal Iollehet meltatlan
atte zent neuednec esmeretíre hy̋nod
hoǵ engo̗met tennel tízta aldozatta
Ma neked ay̋anlom en lelko̗met / ko̗-
-ńo̗ro̗gven alazatossaggal / hoǵ valakic
az en kenomrol meg emlekeznek
azokat míndo̗n nemú testi · es lelkí ve-
-zedemto̗l meg o̗rízzed / by̋no̗ket keǵel
-messeggel megbočassad · Buy̋asagnac
índulasat v́ benno̗k megolčad / vtol-
-so zegensego̗t · es hertelen halalt ne-
-ky̋ek latni ne hag · Azzońíallatokath
kik ǵermo̗k zilesben ǵo̗ttro̗dnenec / a
magzat advan v́ket meg vígaztaly̋ad
es halaloknac ídey̋en keǵo̗sseggel nekíc
meg ielo̗nńeel · es velo̗c leeǵ · es halaloc-
-nac vtanna teǵ írgalmat o̗ velo̗k
hoǵ te veled vígadozzanac o̗ro̗kke ·


{572}
Ez y̋madsagat meg vegezuen zozat
ío̗ue meńbelo̗l o̗ hozza / mondvan /
Io̗y̋el en zereto̗m veǵed a coronat
kí te neko̗d o̗ro̗kke meg vaǵon zerezven
tudvan bízonsaggal hoǵ te mínden
kereso̗dben megh halgattattal Ez megle-
-ven a fo̗ldre lehay̋la · es a ńak vago
fel veue v́ to̗ret · es eǵ vagassal elvaga
ńakat / Annak vtanna az v́ teste olʼ
nemo̗s íllatu lo̗n / hoǵ míndencoron
betego̗k / vakoc · es síketo̗k / santak · es
nemak mínden ńaualʼaíokbol meg-
-zabadulnakvala / Ez zent azzoń zen-
-vede martíromsagot o̗th zaz harom
eztendo̗be Amen Zent Apalín azzon-
rol olvastatíc ez pelda
Bvrgondíaba 
vala eǵ kazdag no̗mo̗s embo̗r
ky̋nec v́ felesegeuel · es hazabelíekkel
eǵeto̗mbe naǵ ay̋etatossaga vala zent
Apalín azzonhoz / Vǵhoǵ míndo̗n ezten-
-do̗be naǵ vendegsego̗t tenne az o̗ nap-
-ían Ez nemes ember felesegenec mícoron
el ío̗tvala v́ zílese naǵ kent zenved-
-vala / vǵhoǵ ket fogat nekí kí kelvala
vonatní / Immar neǵed vttal No


{573}
mícoron Immar zúlni kellení elio̗ue az
zent apalín azzoń napy̋a / melʼ napot
esmeg naǵ ay̋etatossaggal íǵeko̗zíkvala
zolgalni / Híuogatvan zegeńo̗ket Iduo̗zi
-tenk íesus crístosnac · es az v́ keǵessego̗s
ziley̋enek · es zent Apalín azzonnak zerel-
-meíert · Mícoron elíutoth volna a vendeg-
-segnec napy̋a / az azzon allat v́no̗mma-
-ga zolgal vala az zegeńo̗knec / vala v́
nekí eg úste a túz fo̗lo̗th felfúggezven
tely̋es hussal · To̗rtenek hoǵ az ag ellenseg
o̗rdo̗g eǵ zarandoc kepebe ío̗ue · es be ke-
-redzek / Mícoron bebočattac volna / az
túzho̗z úle / olʼmelʼ magat melegíttene
Demaga ez azzon allat míert ígo̗n zor-
-galmatosvala az zegeńo̗knec etelt ze-
-rezni / feley̋te eztendo̗s ǵermo̗kčey̋et a
túznel o̗rizetnekíl / Hoǵ o̗rdo̗g azt latta-
-volna / ragada a ǵermo̗ket · es az ústbe
vethe / hol legottan appronked zakadoza ·
es el ozla · Ańńa kedeglen a sok dolog ko̗zo̗th
el feletko̗zek a germo̗krel · Annera hoǵ mí-
-coron a husth fel adna az ústbo̗l / meglele
a ǵermo̗kčenek o̗ tagait / hol vy̋at / hol
kezeet / hol labat / latvan megrettene ·


{574}
ezebe íutvan a germok / elvaltozek mínt
feel holt · Annac vtanna meg ero̗t vo̗n
es kí zedegethe a ǵermeknek tagaít eǵ
tízta ruhaba · es a míse mícoron megve-
-gezteto̗tvolna / fel mene títok hazaba naǵ
sírua kealtvan vr ístenho̗z · es zent Apalín
azzonhoz / monduan · O o̗ro̗k ísten ím-
mar latom hoǵ mínd ammít to̗ttem
atte zerelmedert vtalatos te neko̗d Ma-
-ga ǵakorta hallottam predícacíoba
Valamít az eneím ko̗zzúl leg kísseb-
-nec to̗tteto̗k neko̗m to̗tteto̗k / Azert míre
nem latod az en mívelko̗deto̗met kíket
en to̗ttem atte tízto̗ssego̗dre · es zenth
apalín azzonera O zent Apalín azzon
Im en sok eztendo̗to̗lfogva atte ínnepe-
-det íllo̗ttem / zegeńo̗ket híttam · es nekíek
zolgaltam / Nemde ezee az en íutal-
-mam · Mícoron ezt mondana az azzō-
-allat / elalveek · es lata latas zerent zēt
Apalín azzont ío̗ven anǵaloknal naǵ
zepseggel meg eko̗sey̋tven / monduan /
v́ nekí / Ne akar' ketsegbe esno̗d / mert
semminemú íoo nem marad meg
fizettetlen · Tuǵǵad hoǵ valamít to̗ttel


{575}
ístennek bodog azzonnak · es enneko̗m
zegeńo̗knec zolgalvan neko̗m ígo̗n
kellemeto̗s · Azert valamít kevanz
adva vaǵon · es a germek meglezo̗n
neked egessegbe / A fog serest kit zen-
-vettel zilesedcoron fogad ki vonatvan
touabba nem zenvedo̗d sem te sem
azok / kík ístennek zeretetíert / Ańńa-
-nak tizto̗ssegeíert · es halalomnac em-
-lekezetíert en vígílíamat bo̗y̋to̗lí napo-
-mat ílly̋ / istent bodog azzont · es engo̗met
foga / Auaǵ fey̋e fay̋asaba hamarsaggal
-valo segetsegnec esmery̋en Ez megleven
felserkene / germeket egessegbe lele · es
v́nno̗mmagat mínden fay̋dalomnekil
Melʼ dolgot míndeneknec hirdetenek ·
Es v́ vraual hazabelíekkel eǵeto̗mbe o̗
Ínnepet meg illee / es kík akartak illeni
meg íelo̗nte · Azert zolgaly̋onc zent Apalín
azzonnak / hoǵ v́ erdemenec miatta fog
seresto̗l / fo̗ seresto̗l · es mínden haborusagtol
testíto̗l · es lelkito̗l megzabaduly̋onc · es
az o̗ro̗k o̗ro̗mbe felmagaztassonc · MeI
bodogsagba mínket vígy̋en atva fy̋v fy̋v
es zenthlelo̗k Amen Díčertessec vr
isten · es az o̗ zent ańńa maría


{576}
Vrnak neuebe kezdetíc zenth
alazatossagnac díčerete · kí míndo̗n
íozagnac fondamentoma · es zent-
-sego̗s eletnec felʼebvalo gradíča
effelúl meg írattaknal · kít míne
-ko̗nc díčer allelsego̗s bo̗lčeseg · es
mínd vtanna valo zent doctoroc
VAlakí magat meg alaz mondvan
ía / ez felmagaztatíc / mínd fo̗lden
menńo̗n / fo̗lden / mert ísten malazty̋a-
-val megbeuúl / Meńbe / mert azzen-
-to̗c ko̗zzúl eǵ lezo̗n / díčerí vronc ez
zent alazatossagot · es mínden tízto̗s-
-segre fel magaztalo íozagnac monǵa
ky̋nec okaert míneko̗nc ígo̗n zereten-
-do̗ · es hoźanc o̗lelendo̗ · es zorgalmatos-
-saggal keresendo̗ / kít ha meg lelheten-
-do̗nc / míndo̗nc íozagot vele meglelo̗nc
Mínt azzent íras bízoníttʼa / monduā /
Io̗uenec enneko̗m míndo̗n íok vele
egeto̗mbe · es zamtalan tizto̗ssego̗c o̗ ke-
-zey̋nec míatta · Azert termezeto̗nc azt
aǵǵa · es azt mutattʼa / hoǵ míndo̗n
embo̗r kevanńa maganac tízto̗sse-
-get · es felmagaztalasat · es ala veteset


{577}
senkí nem kevańńa · Ez kedeg nem
čoda / mert ember a naǵ felsego̗s ío-
-ra vaǵon tero̗mtven istento̗l · Miert
elʼen naǵ felsego̗s íozag leǵo̗n az zent 
alazatossag / hoǵ míndo̗n íozagot v́n-
-no̗n magaba tart / Azert nem čac vrōc
díčerí v́tet · de mínd azzent doctoroc
míndo̗n íozagnac fo̗lo̗tte magaztal-
-íac v́tet / Kít zent Bernard ekeppen
díčer / monduan / Az alazatossag mín
-do̗n lelkí íozagnac keralne azzońa /
-by̋no̗knec halala · feǵelmnec day̋caia
Tudomannac ǵo̗kere / zerzetnec ero̗sse
-ge / zízesegnec eko̗ssege / zentlelo̗knec
lacodalma · es zentharomsagnac gaz-
-daía / de mi leǵo̗n az alazatossag · zent
Gergo̗r doctor rea felel · es íǵmond · Az
alazatossag ez / Micoron valaki v́n
magarol kisdedo̗th aley̋t · es eǵebek
-nec ío voltath íreǵseg nekíl · es lelo̗k
-nec sebe nekil dičeri / mert az zent
embo̗ro̗c menevel felʼeben íozagba
haznalnac / anneval íncab v́n ma
-gokat meltatlambnac ítelic lennie


{578}
Zent Agoston doctores íǵmond / Alazatos-
-sag míndo̗n íozagnac feíe · es mínden
lelkí íozagoknac fey̋edemseget valʼa
Es eǵeb íozagocat v́nno̗n erey̋ebe tart
es semmí íozag nínčen / hoǵ kí mīd-
-ket ístennec · es embo̗ro̗knec olʼ ígo̗n
kedvesse teǵo̗n mínt ez zent alazatos-
-sag Ez az zentsego̗s íozag / kí nem čak
o̗rdo̗go̗t · de meeg az ístentes megǵo̗zí
kít meg bízonít zent Bernard doctor
mondvan \ O bodog alazatossag / kí az
ístennec keǵelmesseget v́mmagahoz
vonźa · es az o̗ hatalmassagat meg-
-ko̗to̗zí ez zenth alazatossagnac naǵh
ereíe · ky̋nec az ístení felseg ígo̗n ky̋ńńen
hay̋ol · zent Agostones íǵmond Igo̗n
naǵ felseg vaǵ vram · de az alaza-
-tosoknac zíuo̗c te veled · es te nalad
vaǵon · Ríchardos neẃ doctores iǵ-
-mond / čak affelsego̗s íozag / kí az ístení
velagossagot · es a meńńeí kevansa-
-got · es zereteto̗th meg ǵo̗y̋t embo̗r-
-nec zíuebe · es lelkebe · Azert ez zent
alazatossag kikbe híuo̗n ley̋end / nem


{579}
čak hoǵ ez velagba ísten malazty̋at
erdo̗mlíc / de meeg ío̗uendo̗be vrtol
naǵ díčo̗sego̗t ko̗uetnec / kí dichesegre
es ammeńńei hazaba senkí nem
mehet / hanem ha elezteb ínčo̗lko̗díc
alazatossagnac vtan íarnía · kít meg
bízonít zent Agoston doctor / mondvan \
Magas ammeńńeí hazanc · es az oda
meno̗ vth alazatossag Azert valakí
ammeńńei hazat keresi az vtath el
ne haǵǵa · Azert ez fo̗lsego̗s íozagot
míndo̗nnec fo̗lo̗tte kel kevannonc · es
keresno̗nc · es attol kí athhattʼa kel
kerno̗nc / kít ha kerendo̗nc / megnem
tagathhattʼa / Mert v́no̗nmaga mon-
-ǵa · kery̋eto̗k · es vezito̗k / keresseto̗c · es
meg lelíto̗c / kí ha meglelendo̗nc / olʼ igen
naǵ íoth lelo̗nc / kí míndo̗n íozagoth
felúl mul / Ielo̗so̗n ime haromba
Tudnamínt dragalatos voltaval ·
Edo̗ssego̗s íllattʼaual · es o̗ zepsegeuel
Elezteb mondatec / hoǵ mindo̗n ío-
-zagot felúl mul / dragalatos voltaual


{580}
Kíert hasonlʼac doctoroc keth draga-
-latos allatokhoz · Tudńamínt az arań-
-hoz · es az balsamomhoz / kíc fo̗lden ~
míndo̗n allatocat felúl mulnac / Ez
ket allat vettessec avízbe az arań leg-
-ottan affeneko̗n holot alsob helt lel
oth al meg A balsamom kedeg fo̗lso̗
helt tart · Ezo̗nkeppen az alazatossag
alath fekzíc / mínt az ero̗s fondamen-
-tom / ky̋nec nínčen houa esní / kíert
o̗ naǵ batorsagos / mert zent lelo̗k-
-nec erey̋uel tartatíc / Mert azzentle-
-lo̗knec tulay̋donsaga ez / hoǵ o̗ az ala-
-zatosockal lakozíc · es míkeppen a bal-
-samom a vízbe fo̗lso̗ helt tart Ezo̗nkep-
-pen ez zent alazatossag míndo̗n íozag-
-ba fo̗lso̗ helt tart / Mert čak ez az zent
íozag / ki erdo̗mlí fo̗ldo̗n meńńen a
fel magaztalast / kít meg bízonít az
zent íras / monduan / kí alazatos
ley̋end · lezo̗n díchesegbe · Azert a kí-
-nel nínčen megkeresse / Mert čak
ennec míatta lehet ístennec kelle-


{581}
-meto̗s / Kít meg bízońít Isídorus doc-
-tor / mondvan / kí v́nno̗m maga-
-nac kelletlen istennec kellemeto̗s ·
es kí maganac vtalatos / ístennec
dragalatos Es ennevel ístennec elo̗t-
-te dragalatosb meneuel valakí o̗
zo̗mey̋nec elo̗tte vtalatosb · Masod-
-zor mondatec hoǵ ez zent alaza-
-tossag eǵeb íozagocat felúl mul edo̗s-
-sego̗s íllattʼauales / ki zent alazatos-
-sagnac <.> illatty̋aual díčeko̗dic a bo-
-dog zíz maría / kí meg vaǵon ir-
-van bo̗lčnec ko̗ńvebe / monduan
Mícoron volna · a keralʼ o̗ hay̋laca-
-ba / Az az cristos o̗ attʼanac kebelebe
ada en nardosom o̗ íllattʼat · Az az
En alazatossagom az ístennec fíat
ala vona fo̗ldre · Ez az zent alazatos-
-sag kít zent Agoston díčer / mondvā \
O bizon zent alazatossag / kí em-
-bo̗ro̗knec ístent zúle / halattaknac
elevensego̗t ada / Paradičomoth


{582}
meg níta · es embo̗ro̗knec lelko̗ket meg-
zabadíta · Azert ez zíz maríanac alaza-
-tossaga lo̗n menńeknec lay̋traía / kí-
nec míatta ísten ala zalla fo̗ldre Ez
oka míert Zent Bernard ezt mon-
-da kelle ístennec maríanac zízesege
de alazatossaganac míatta fogada
ístennec fíat mehebe / Harmadzor
mondatec hoǵ ez zent alazatossag
felúl mul eǵeb íozagokat o̗ zepsegeue-
-lees / Mert míkeppen ez velag sem-
-mít nem haznal annapnac vela-
-gossaga nekíl / Ezo̗nkeppen egeb íoza-
-goc semmít nem haznalnac ez zent
alazatossag nekíl / Mert míkeppen ez
nap velag míndo̗n allatokat megh
zepo̗ít / meg vígaztal / es meg vela-
-gosít / ezo̗nkeppen ez zent alazatossag
míndo̗n íozagot meg eko̗sey̋t / es meg
edo̗sey̋t · es ístennec keduesse · es embo̗r-
-nec iduo̗ssego̗sse tezí / embo̗rnec elme-
-íet meg velagosey̋ttʼa A zíueth megh-
vígaztaly̋a · es meg tíztítty̋a · es ístēnec


{583}
lacodalmaía tezí · Kiro̗l vronc íǵmond
o̗ hoźaía io̗uo̗nc · es vele lakodalmat
tezo̗nc · Díčereto̗s azert ezzent alaza-
-tossag míndo̗n íozagoknac fo̗lo̗tte Mert
mikeppen a crístosnac ańńa míndo̗n
anǵaloknac keralne azzońa · es mín-
-do̗n malaztoknac meglelo̗íe / ezo̗nkep-
-pen az zent alazatossag míndo̗n ío-
-zagoknac keralne azzońa · es mindó̗
malaztoknac lelo̗íe · es meg tartoía
Es ennekíl egeb íozag mínd semmí
kít megbízońít az zent íras mond
-van / Mindo̗n arań eho̗zkepo̗st kís
fo̗venče / es míndo̗n ezíst aley̋tatec
o̗ elo̗tte mínt az saar · Az arańon
ertetít az zeretet · es az ezisto̗n erteth-
-nec eǵeb lelkí íozagoc / Mínd tíztasag
tartas / bo̗y̋to̗les / y̋madsag / engedel-
-messeg · es míndo̗n eǵeb iozag / De
mínd ezo̗k az zent alazatossagnekíl
mínt semmi az o̗ro̗k erdo̗mre · es
mínth assaar istennec elo̗tte mind
kelletlen Arra monǵa az zent íras
En nalam nekíl čak semmit tehet-


{584}
-to̗k / Azert ez oka míert írasba ańa-
-nac neueztetíc ez zent alazatossag
Holot íǵmond a Bo̗lč · Mert míndo̗n
íozagnac ańńa Mert mikeppen az
ańatol fogattatíc embo̗r zíletíc · es
neueltetíc / ezo̗nkeppen az zent alaza-
-tossagtol zíletnek míndo̗n íozagoc Az-
-ert akarode hoǵ meńneknec capu-
-ía neko̗d meg níttassec / tahat legh
alazatos / mert ez az zenthsego̗s kulcz
ky̋nec míatta nem čak a capu / de
meg ammeńńeknec títky̋aes meg-
íelo̗ntetnec / Ez az malaztnac kenče
meg lelettetíc · kíro̗l vǵmond az zent
Íras Míndo̗no̗gbe magad megh
alazy̋ad · es malaztoth lelz ístennec
elo̗tte · zent Agoston doctores vǵmōd
Az alazatossag meńorzagnac kulča
ky̋nec míatta írasoknac títky̋a meg
-íelo̗ntetíc / Akarade hoǵ ísten read
tekenčen / tahat leǵ alazatos / mert
ez allelo̗knec zepsege / kíert vr ísten
o̗ro̗mest nez reaía Ez a kíuel díčeko̗-
-dec a bodog zíz maria zent erse-
-bo̗tnec elo̗tte / monduan / Mert meg-
-tekente vr ísten o̗ zolgalo leańanac
alazatossagat Eǵeb íozagot kíuel


{585}
tely̋es vala semmít eleíbe nem vete
hanem čak ezt / mert tuǵǵavala ·
hoǵ čak ennec míatta lo̗th ístennec
ańńa · es čak ezert mondatíc bodog
-nac mínd Ió̗lden meńńo̗n · Ezt meg
esmertevala dauíd keralʼes / hoǵ isten
ez eg íozagot ígo̗n zeretí · es be íra az
soltar keńbe / monduan / Alazatossagot
nez isten mínd fo̗lden meńńen · Acaro-
-de hoǵ Imadsagot meg halgattassec ·
Leǵ alazatos / Mert ez zent alaza-
-tossag ígo̗n hy̋wsego̗s procurator
ammeńńei keralnac vduaraba
kíro̗l vǵmonda ístennec Iudith az-
-zon Te neko̗d vram mínd kezdetto̗l
fogva nem lo̗nec kellemeto̗so̗c a keuelʼo̗c
de az alazatosoknac · es a zeledo̗knec
míndo̗ncoron kellemeto̗s volt o̗ ko̗ńo̗r-
-geso̗c \ Prophetaes vǵmond a soltar
ko̗ńbe Tekente ísten az alazatosoknac
y̋madsagat · es megnem vtala o̗ ko̗-
-ńo̗rgeso̗ket / Akarode hoǵ isten fianac
ńay̋assagos zereto̗ie leǵ / tahat leǵh
alazatos / mert čak ez az zent íozag
kít a xp̄ūs v́no̗mmaganac íedczo̗t / es
íeǵesíl vo̗th · es oly̋an mínt a felsego̗s


{586}
keralne azzoń / ky̋nec míndo̗ncoron
ńílvan vaǵon a keralnac portaía
kíro̗l íǵmond az zent Íras · Íme en
adam az ay̋tooth ńílvan te elo̗tted
mert kís íozagod vaǵon / Ez az kís
íozag / kí nem lelettetek az o̗th bal-
-gatag zízeknec lampasogba / ky̋ert
a vo̗legeń kí rekezte v́ket amenec-
-zo̗belo̗l meg hoǵ bekereto̗znec vala
vǵ monda · Bízoń mondom nem
tudlac títo̗ket · Akarode hoǵ o̗rdo̗go̗t
ero̗telenne teǵ / tahat leǵ alazatos
Mert ez az zent íozag / kíuel mikep-
-pen az elo̗s to̗rrel erdo̗gnec y̋nath
levagod / hoǵ elleno̗d semmít nem
hatalmazhatíc Ez lo̗n az elo̗s čapo / kí-
-vel Íudíth azzoń ńakat vaga olo-
-fernesnec / ky̋n peldaztatíc erdo̗g · em-
-bo̗rí nemzetnec ellensege / hoǵ erdo̗g
ez Alazatossagnac míatta meg ǵo̗zet-
-tessec Illaríus doctor megbízoníttʼa
mondvan / Míkoron lattʼa ammí ellē-
-sego̗nc hoǵ az alazatossag ray̋ta vral-
-kodíc / eǵeb by̋no̗kro̗l az embo̗rt nem
merí kesertení / Akarode hoǵ ístent


{587}
edo̗sdo̗n zeressed / tahat leǵ alazatos
Mert vǵmond zent Agoston hoǵ az
alazatossag az ístení zeretetnec helth 
čenal · es az elmeth heusagtol meg írít-
-tí · es meg o̗rízí / Mert meneuel incab
a eso̗ beuo̗bben ees / anneual incab a
fo̗ldeth meghattʼa Ezo̗nkeppen míg
íncab alazatos zíuel íarz / anneval
íncab ístenho̗z ko̗zelítez / es menevel
íncab ístenho̗z ko̗zelítez / anneual íncab
ístennec malazttʼa meghath · Akarode
hoǵ bízoń alazatos leǵ / tahat oǵǵad
magadat / hoǵ embo̗ro̗c ko̗zo̗t sem̄ít
olʼy̋at nem teǵ hoǵ o̗ to̗lo̗c meg iegzet-
-tessel / kíbo̗l híw dy̋cho̗sego̗t varnal
se ínteso̗dbe / se zodba / se bezedo̗dbe · es
semminemú · dolgodba / mert ez mīd
by̋n · es heusag / Es mícoron azth
aley̋tanad hoǵ nekíc kellemeto̗s vol
-na / ǵakorta vǵ lezo̗n / hoǵ o̗ to̗lo̗c
íncab meg vtaltatol · es meg ítelnec
hoǵ híwdíčo̗segnec vaǵ kevanoía
es kereso̗íe / de míndo̗ncoron mene-
-re teheto̗d kel tenno̗mmagadat sem-


{588}
-mínec ítelno̗d · es míndo̗n by̋no̗so̗k-
-nel by̋nesbnec magadat aley̋tanod
de netalantal atta keuelʼ gondolatod
teneko̗d azt monǵa / hoǵ gondolhatom
azt en magamrol / hoǵ a poganoknal
en gonozb leǵek / kík meg ístent sem
esmertec / halgassaccze megvaculth
kevelʼseg / nem tudodee azt hoǵ ha te
ístent esmero̗d · es hízo̗d hoǵ a crístus
ero̗tted meg holt · es meg valtoth · es
te o̗ ellene keuelko̗do̗l · es eǵeb bíneket
teez / naǵǵal incab vetko̗zo̗l hoǵ ha
mínd ezo̗ket nem tudnad · Merth
valahol naǵob a bínnel ístennec
meg esmeretí / oth naǵob az ístēnec
meg vtalasaes Es valahol naǵob
az ístennec meg vtalasa / oth naǵob
a by̋nees / Azert senkit megne utalʼ
De tely̋es zíued magadat alaźad ten-
-no̗n ǵarlosagod meg esmeruen / ha
azt acarod hoǵ bízon alazatos leǵh
Epúhedmeg azt tenno̗m magadba
ammít masba megfeǵelmez / Tane-
-hadmeg arra ten magadat ammít
masnac íonac esmerz Assad ma-
-gadba alazatossagnac fondamen-
-tomat ha fel akarz menní az ístení
zeretetnec magassagara Akarode hoǵ


{589}
ammí íoth tez abba semmit o̗rdo̗g
elne ragadǵon / tahat leǵ alazatos
Mert vǵmond zent Gergo̗r doctor
hoǵ míndo̗n lelkí íozag kith embo̗r te-
-zo̗n ha alazatossaggal nem o̗rizte-
-tendíc / tahat o̗ mvnkaíanac hazna-
-latty̋a mínd el veez Mert ez zenth
alazatossag míndo̗n íozagnac íozaga
Elko̗lčeknec elko̗lče ki o̗nno̗mmaga-
-ba tart míndo̗n nemú íozagot o̗n-
-no̗n hatalmaual · es ereíevel Acarode ·
azt hoǵ a keuelʼ anǵaloknac helebe
zeko̗d vettesseg / tahat leǵ alazatos
kíre minket ínth Zent Agoston doc-
-tor / mondvan / Istennec zolgaloi le-
-ǵetek alazatosoc / vǵhoǵ soha keuelʼse-
-go̗t zíueto̗cbe vralcodní ne haǵǵatoc
mikeppen lucíper / kí nem gondola
o̗mmagat semmíbo̗l lenníe de incab
nezíuala az o̗ eko̗sseget · es v́mmagat
ki rekezte am meńńeí dícho̗segbelo̗l
az o̗ zíuenec keuelsegeuel Miert ke-
-deg keuelsego̗t ǵalazat ko̗ueth / legottan
o̗ no̗mo̗ssegenec zekibo̗l le vettetec · es ki
elezteb vala míndo̗n anǵaloknak
ko̗zo̗tte feno̗ssego̗sb · felsego̗sb · lo̗n a


{590}
kevelsegnec míatta míndo̗n erdo̗go̗k-
-nec ko̗zo̗tte zo̗rńúsego̗sb · es vtalatosb 
Azert crístosnac zolgay̋nac kel ígo̗n
alazatosnac lennío̗k / kíknec be kel zal-
-laníoc az lehulloth angaloknac helebe
Mert ímmar ńílvan tuǵǵoc hoǵ a
kevelseg angalokbol o̗rdo̗go̗keth to̗th
de az alazatossag embo̗ro̗ket anǵaloc-
-hoz hasonlatossa to̗th A kevelseg an-
-galokat meńńeí dícho̗segbo̗I le veto̗th
de az alazatossag embo̗rí ǵarlosagot
oda fel emelt · O zent · es tízto̗lendo̗
alazatossag / te az ístennec fiat o̗ attʼa-
-nac kebelebo̗l az zíznec mehebe le zal-
-líttad / Te v́tet az hítvan poztočkakba
takargatad / es az íazolba fekúted / hoǵ
mínket míndo̗n íozagnac ruhaíaba
o̗lto̗ztetne · es meńorzagba helho̗ztetne ~
Te v́tet meg haǵad test zerent ostoroz-
-nía / hoǵ mínket o̗rdo̗gnec ostoratol
meg zabadíttana O zent alazatossag
te a kego̗s crístost fo̗ldo̗n a túúskel co-
-ronazad / hoǵ mínket meńbe az o̗ro̗c
rosaual coronazna · Te v́tet megco-
-retad / es ektelenne to̗o̗d / kí míndo̗n


{591}
koroknac vruossaga / hoǵ ennek
míatta mínekēt o̗ro̗k egessego̗t adna
O tízto̗lendo̗ zent alazatossag / te az
zíznec zúlo̗tteth mínd a kereztfanac
halalaíg zídalmazad / kínec míatta
míneko̗nc az el vezto̗th díčo̗sego̗nket
meg ada O zent · es tízto̗lendo̗ alaza-
-tossag / melʼ ígo̗n hasonlatlan vaǵh
a kevelsegho̗z / mert a keuelseg lucífert
meńbelo̗l le vethe / de te zent alazatos-
-sag istennec fiat megtesto̗so̗y̋ted · A ke-
-velseg Adamot paradíčombol ki ize
de ez zent alazatossag a toluay̋t pa-
-radíčomba víue / A kevelseg Naboko-
-donozort besty̋aua teve / de ez zent ala-
-zatossag Iosepho̗t ísraelnec fey̋edelme
zerze · A kevelseg pharahot a tengo̗rbe
bureta / de ez zent alazatossag moy̋sest
felmagaztala O zenthsego̗s iozag / kí
vaǵ a meńbe meno̗knec ríuíd lay̋tor-
-íaíoc O ero̗ssego̗s ko̗ ozlop / kíre ha va-
-lakí tamazcodic el nem esíc O míndo̗n
ńvgodamnac / es ky̋essegnec batorsa-
-gos hele / honnet senki kí nem eshetic
Mert íth míndo̗n íozaggal meg ero̗-


{592}
so̗díc O Zentsego̗s íozag / kí vaǵ vrnac
edo̗ssego̗s ígaía · es meńbe víuo̗ zekere
O Zent alazatossag / melʼ ígo̗n bodogoc
kíc te benned lakoznac · es melʼ ígo̗n
bodogoc / kík te benned vegíg megh
alnac O melʼ ígo̗n bolondoc kík tego̗d
el hadnac / O melʼ ígo̗n keǵo̗tleno̗c
kik tego̗det meg vtalnac / Mert te
vaǵ míndo̗n íozagoknac ǵo̗y̋teue-
-ńe · es míndo̗n íozagoknac meg o̗rí
-zo̗íe · es megtartoía O Zent alazatos-
-sag · te Zento̗knec gazdaía · te benned
a patríarchac elnec · te míattad a
profetac ío̗uendo̗t hírdetnec O zēt
alazatossag / te vaǵ apostoknac díče-
sege · te vaǵ martíromoknac víga-
-saga / Te vaǵ Confessoroknac vezere
es Zízeknec coronaía / Mít monǵac
to̗bbet te rolad O Zent alazatossag ·
te vaǵ a díčereto̗s · es tizto̗lendo̗ zent
íozag · kí a bodog Zíz maríat ísten-
-nee ańńaua to̗d / es fo̗lnee mennec
keralne azzońava zerzed · es mínd
ko̗zo̗nsego̗s tero̗mto̗t allatoknac az-
-zońava to̗d · O čodalatos íozag
kí vag míndo̗n valaztottaknac


{593}
otalmazoía O kevanatos Zent íozag
čak te vag az ki erdo̗gnec túreth
tudod eltauoztatnía O Zent alazatos-
-sag · te vaǵ a felsego̗s íozag / kíbe va-
-lakí meneuel íncab alab zalland
anneval felʼeben lelettetíc / Mít mon-
-ǵac te rolad o zent alazatossag / mert
te benned vaǵon míndo̗n eko̗sseg /
es te veled eelnec míndo̗nnemí ístení
íozagoc · es te vaǵ mínd egez kerezt-
-iensegnec meg tartoía · es o̗rízo̗íe
Azert íol ezo̗ngbe / veǵo̗k melʼ ígo̗n
haznalatos · es dragalatos íozag
legon ez zent alazatossag Mert o̗
to̗le vagon míndo̗n íozag / merth
a híth nala tartatíc A remenseg
vele ero̗so̗díc · es kí ezo̗knel naǵob
A Zent Zereteth vele lakozíc / Azerth
ezt valaźoc / ennec míatta íaríonc
Mert ha ezt megfoghatanǵoc · mín-
-do̗n íozagoc vele vallonc · O melʼ
ígo̗n díčo̗sego̗s preda O melʼ ígo̗n
naǵ Zízseg ezt megkeresno̗nc / kí
nekíl ístent senkí megnem laty̋a
Azert ímmar ved iol ezo̗dbe / hoǵ ez


{594}
zent alazatossag íelo̗sben harom helʼen
zokot azzonkodnía · Eǵgút íduo̗zúlen-
-do̗knec zíuo̗gbe a bízon to̗redelmessegnec
míatta / es a by̋no̗knec meg esmere-
-tínek míatta / Mert mícoron embo̗r
by̋neít meg esmerendí / ebbo̗l magat
megvtaly̋a · es meg alazy̋a · Masod
helʼo̗n azzonkodíc ez zent alazatossag
ígaz embo̗ro̗knec zay̋okba / a bízon / es
ígaz gonasnac míatta · Mert ígo̗n
naǵ alazatossag ez / mícoron embo̗r
ísten tízto̗ssegeíert / es maganac íduo̗s-
-segeíert akar mínemú zo̗rńú bíno̗ket
a papnac elo̗tte pírongvan / es zeǵo̗n-
-ko̗dven meg vadol / harmad helʼen az-
-zonkodíc ez zent alazatossag a bizoń
engedelmessegbe / Mert ko̗zelben valo
barattʼa ninčen az alazatossagnac
mínt engedelmesseg / Mert ez alazatos
engedelmes embo̗r kevanńa betely̋e-
-sittení ístennec parančolattʼat / fey̋e-
-delmenec parančolattʼat · es eǵhaznac
parančolattʼat / ky̋ert ketsegnekil
nt az eggessego̗s tag o̗ fey̋eho̗z a cristoshoz
kí mínd a kereztfanac zídalmas


{595}
halalaíg lo̗n engedelmes o̗ zent atty̋a-
-nac · Eztes ío tudnonc / hoǵ míkeppen
a veto̗th aztal a ky̋ńer nekil kelletlen
Ezo̗nkeppen eǵeb íozag ez alazatossag
nekíl ízo̗tlen · es melʼ naǵ zúkseg
a ky̋ńer embo̗rnec eletere / íly̋en naǵ
zikseg ez alazatossag embo̗rnec íduo̗s-
-segere Amen Vrnak Neuebe kezde-
-tíc zentsego̗s eletnec fely̋ebvalo
gradíča / Tudńamínt / haború
-sagoth bekevel zenvední ekkeppē
Sok az igazaknac haborusagok · es
vr ísten mind ezo̗gbelo̗l meg zaba-
-díta v́ket · Azert mínketh ínth a zent
íras / mondvan / A bekesegnec nap-
-ían el ne feletko̗zy̋el a haborusagnac
napy̋arol · Se kedeg haborusagnac nap-
-ían el ne feletko̗zy̋el az o̗ro̗c ionak nap-
-íarol Iol ezo̗ngbe veǵo̗c · es zíuo̗ngben
ero̗ssen be ńomy̋oc · hoǵ az ístennec ír-
-galmassaga olʼ ígo̗n naǵ a io̗uendo̗ ke-
-nert ez velagon valo naualʼanac be-
-kevel zenvedeset vezi · vǵan tezo̗n / mínt
az olʼ embo̗r kinec volnal ados eǵ masa
aranńal · es venne to̗led ez masa ara-


{596}
-ńert a zam veto̗ penznek eǵǵíket / Mert
mel kíčínded · es mel keves a masa aran-
-nak ellene / čak elʼen keves ez velagba
-valo naualʼa zenvedeso̗nc a ío̗uendo̗
kennac zenvedeseho̗z kepo̗st / kíro̗l az
zent íras íǵmond · Napot adek ne-
-ko̗d eztendo̗iert Eleg keves az eǵ napi
zenvedes eztendeig valo zenvedesho̗z
kepo̗st · Azert íol ved ezo̗dbe hoǵ soc
íozag ío̗ embo̗rnec haborusagot be-
-kevel valo zenvedesbo̗l Elso̗ íozag ez ío̗
belo̗le / mert ísten ennec míatta o̗rzí
az o̗ valaztattaít otalmaźa · es meg
kerto̗lí v́ket e haborusagnac kertevel
hoǵ a zomac megne mary̋a v́ket
kík kedeg ez kerto̗lest el zaggattʼac
ezo̗ket a pocolbelí zomac meg mar-
-ía Mert írvan vaǵon / hoǵ moy̋ses
el vete kezebo̗l a vezzo̗th · es zomacka
valtozec Ezo̗nkeppen valakí ístēnec
vezzo̗íet / Az az / A naualʼa zenvedest
bekevel nem vey̋endí / ez o̗ nekí val-
-tozíc ío̗vendo̗ naǵ kenra / kít meg
bízonít a zenth íras / mondvan /
valakí a feǵelmet ǵúlo̗li ez meg-
-hal · Azert a vezzo̗ megnem o̗l ·


{597}
de a zomac meg o̗l / Mínd ezo̗gbelo̗l
ńílvan meg esmerhettʼo̗c / hoǵ a vez-
zo̗n ertetíc ez velagbelí ńaualʼa zen-
vedes · es a zomakon az o̗ro̗k halal
Zent Gergo̗r doctor es ígmond Vala-
-mít tezo̗n a čep a bvza magnac · es
a rez a vasnac · es a túz az arannac
ezo̗nt tezí a haborusagnac bekeuel
valo zenvedese a valaztattaknac \
Masod íozaga a haborusagnac be-
-kevel valo zenvedese ez / mert arra
kezerít / hoǵ ístent keresso̗k · kíro̗l a zent
íras ígmond az soltar ko̗ńbe · kendbe or-
-czaíocat zego̗nseggel · es keresíc atte
neuedet Az zent ewangelíomes íǵmond
A tekozlo fiu naualʼara íuta · es o̗ at-
-íahoz tére · Zent Gergo̗r doctores ígmōd
Az vr ísten nemelʼeknec íth ez velagba
keduez / hoǵ o̗ket io̗uendo̗be ǵo̗to̗ry̋e · es
nemelʼeket azert veer ith hoǵ v́ket
o̗ro̗cke ne very̋e Ezo̗n doctor esmeg
ígmond · ha vr ísten a naualy̋a zen-
-vedo̗knec ammeńńeí o̗ro̗csego̗th
adnía nem akarnaía / v́ket ez ve-
-lagba a naualʼa zenvedessel nem
navalʼgatnaía / Harmad íozaga ha
-borusagnac bekevel valo zenvedesenec


{598}
ez / Mert ez ily̋eten embo̗rnec isten tharsa
Kít megbízońít az zent íras mondvan
az soltar ko̗ńbe vele vaǵoc a haboru-
-sagba / megzabadítom v́tet · es meg dy̋-
-cho̗y̋to̗m v́tet / Masut meg vǵmond
vr ísten mellette vaǵon azoknac kík
meg haborottac zíuo̗gbe / Nabokodono-
-zor keralʼ daníelt be vettete harmadma-
-gaual az ego̗ kemencebe Es hoǵ oth vol-
-nanac betekente a keralʼ · es latha ne-
-ǵediket velo̗c hasonlatost istēnec fiahoz
· Neged íozaga / mert míkeppen a víz
meg tíztíth / ezo̗nkeppen a haborusag-
-nac zenvedese fey̋er bíborbol čenal
embo̗rnec ruhat / Kít megbízonít az
zent Íras mondvan Adatec neki o̗lto̗zet
fey̋er · es feno̗ssego̗s biborbol Kín čodalco-
-díc mínd ammeńńeí vduar monduā
Ezo̗k kík o̗lto̗ztec o̗lto̗ztec fey̋er ruhaba
honnat ío̗ttenec Felelenec / mondvan \
Ezo̗k azoc kík ío̗ttenec naǵ haborusag-
-bol Oto̗d íozaga / mert erdo̗mlí e habo-
-rusagnac zenvedese az ístení vígaztalast
Kít az zent íras megbizońít mondvan
Az akki necto̗c vette ez naualʼat vǵan
hoz necto̗k esmeg o̗ro̗k vígasagot / hal-


{599}
-íad míth mond a bízonsag a x̄p̄ūs Bí-
-zoń bízoń mondom necto̗c / mert tú sír-
-tok · es ohay̋totoc / ez velag kedeg o̗rúl
de attú zomorusagtoc fordul vígasag-
-ra . Mert ío̗uendo̗be a haborusagba va-
-lo ko̗ń hullatasnac eǵ čo̗ppenethe
valtozíc ezo̗r ko̗bo̗l vígasagnac bora-
-va / Mert írvan vaǵon hoǵ a habo-
-rusagot bekevel zenvedo̗knec ko̗ń-
-hullatasat ísten v́nno̗mmaga to̗rlí el
vǵhoǵ / touabba nem lezo̗n sem ohay̋-
-tasa / sem sírasa / sem halala mínd
o̗ro̗cko̗l o̗ro̗cke · Hatod íozaga ez ha-
-borusagnac bekevel valo zenvedesenec
ez / mert martíromsagnac coronaíat
erdo̗mlí . Kít megbízonít zent Gergo̗r
doctor / mondvan / Ńak vagas nekíl
martíromma leheto̗nc ha bízonsag-
-gal lelko̗nkbe bekesego̗t tartandonc
Mert naǵob zo̗netlen haborusagba
lenníe · es benne bekesego̗t tartanía
honnem mínth eǵzo̗r a to̗r ala ńa-
-kat vethníe · Azert tudnonc íllíc
hoǵ bekeseget tartanía haborusag-
-ba malaztnac naǵob íeǵe honnem
halottakat tamogatnía · es corokat


{600}
vígaztanía · Kit Zent Gergo̗r megbizo-
-ńít / monduan · Naǵobnac aley̋tom
haborusagba a bekeseg tartast íeǵo̗c-
-nel · es čoda tetelo̗knel / mert a ter-
-mezet nem aǵga / hoǵ a haborusagba
bekesego̗ne leǵo̗n / de ezt a malazt aǵ-
-ga / Azert a beketeleno̗c azt mutat-
-íac / hoǵ ístennec malaztʼa nínčen
benno̗e / mícoron a to̗th bozzusagot
bekeuel nem zenvedíc / de čicorog
mínth a kenetlen kerek · es megh
pattan mínth a túzbe to̗th íres fazek
Kíro̗l Zent Gergo̗r doctor íǵ mond Em-
-bo̗r mínemú leǵo̗n v́no̗mmagaba
ezt a to̗th bozzusag meg ielo̗nti · Azert
mínd ammeńńeí zent martíromoc
čak a bozzusagnac Zenvedeseíert er-
-do̗mlec ammeńńeí ielo̗s tizto̗ssego̗nekh
coronaíat / Kíro̗l Zent Agoston íǵ-
-mond / hoǵ herodes keralʼ soha az apro
-zento̗knec zolgalattʼaval annet nem
haznala menet ǵúlo̗segeuel · es habor-
-gatasaual · Heted íozaga / mert ísten-
-nec fiava tezo̗n embo̗rt · Kít v́no̗m-
-maga megbizonít a cristus monduā
Bodogok a bekesego̗so̗c / mert v́k is-
-tennec fiay̋nac hiuattatnac · Zenth


{601}
Gergo̗r doctores díčerí ez haborusag
-nac zenvedeset / ekeppen monduan ~
A gonozoc kík mínket íth ńomorgat
-nac / ístenho̗z menníe kezerey̋tnec · Az
-ert senkí a haborusagnac zenvedeset
kísded íozagnac ne itely̋e de igo̗n naǵ
-nac aley̋ča / mert nem čak a felsego̗s
íotol adatíc / de meeg a felsego̗s íoba es
volt · kíbo̗l ńílvan megteczíc íonac len-
-níe / Mert a crístosba semmí egeb nē
eshetíc hanem čak ío . Azert senkí ne
leǵo̗n ko̗zzúlo̗nc olʼan bolond mint a
may̋om . ki mícoron a dy̋ofara haag
es a dy̋oba zakazt meg harapy̋a · es
erzí a fo̗lso̗ hey̋anac keserúseget el ha-
-gítty̋a · es ekkeppen nem íuth a belínec
edo̗ssegere · Mí kedeg ne teǵo̗nc íǵ
de fogaǵoc az zent lelo̗knec tanačat
kí a bo̗lčnec míatta iǵ mond Tar
-čad a feǵelmet · es el ne bočassad v́tet
Mert a io̗uendo̗be haborusag fogy̋a
azokat kík ma azt eltauoztatty̋ac
Zent Ieronímos íry̋a · hoǵ Nemínemv́
reghí zent veen az o̗ meg corult ta-
-nitvańat íg vígaztalʼa vala / mond-
-van · ffiam megnem zomoroǵǵaI
a te testo̗dnec corsagaert / mert ha
vas vag ennec míatta a rosda


{602}
rolad elvetetíc · Ha kedeg arań vaǵ
ennec míatta tíztab lez · es a naǵrol
naǵobra veteto̗l · Mas meg íǵ mond-
-vala · Mícoron isten valakínec corsa-
-goth aad / ha azert zaz eztendeg zolgalt-
-volna nekí / meg sem volna soc \
Azert ne lego̗n neko̗nc nehez a ńaua-
-ly̋anac zenvedese · Kibo̗l neko̗nc enne
sok íozag adatíc · Amen Vrnac Ne-
-vebe kezdetíc ez · Azert kerlec hoǵ ta-
-noly̋admeg melʼ ígo̗n naǵ zenth
ay̋andekocat ígert az vr ísten edo̗s
íesus az v́tet zereto̗knec / es mínden
embo̗ro̗knee · kít meg írt zent Ma-
the ewangelíomanac o̗to̗d rezeben
es olvastatíc az zent Martíromok-
-rol mínd zent napy̋an ekkeppen
Az ido̗ben \ Latvan íesus a serego̗ket
felmene a hegre Es hoǵ le últvol-
-na / Íarulanac o̗ hozzaia az o̗ taníth-
-vańi · es meg níta o̗ zaiat / taníttʼa vala
v́ket / mondvan · Bodogok az lelkí zege-
-ńek / mert o̗uek meńńeknec ozzaga
Bodogoc a keǵesek / mert v́k bír-
-íac a fo̗ldet / Bodogoc kik sírnac /
mert v́k meg vigaztaltatnac Bodo-


{603}
-goc kík eho̗zíc · es zomehozzac az ígas
-sagot / mert v́k meg elegíttetnec
Bodogoc az írgalmasoc / mert v́k
írgalmassagot ko̗uethnec / Bodogoc
a tízta zíuo̗k / mert v́k ístent latʼac
Bodogoc a bekesego̗sec / mert ísten fíaí-
-nac híuattathnac / Bodogoc kík habo-
-rusagot zenvednec ígassagert / mert
o̗uek menńeknec orzaga · Bodogoc
leztec / mícoron gonozt mondandnac
-nekto̗c embo̗ro̗c · es haborgatandnac
títo̗ket · es mondandnac mínden go-
-nozt tú ellento̗k en ertem hazugsaggal
O̗rúly̋etek · es vígagǵatoc / mert attú
o̗ro̗metek naǵ · es beusego̗s meńńeknec
Ime melʼ ígo̗n naǵ zenth | orzagaba
ay̋andekocat ígert a keǵo̗s crístus
az v́tet zereto̗knec / mert kík lelkí
zegeńo̗k ezo̗ke a meńorzag · Es kík
keǵo̗sek ezo̗k bíry̋ac az elethnec fo̗ldet
· es kík sirnak · es ǵazolnac / ezo̗ke az
o̗ro̗k vigasag · es kík eheznec · es zome-
-hoznac · ezo̗ke az elo̗ keńerrel megh
elego̗des · es kík írgalmasoc / ezo̗ke az


{604}
ístennek írgalmassaga · es kík tízta zí-
-veek / ezo̗ke az vr ístennec zenth latasa
Es kík haborusagot bekevel zenvednec
ezo̗k mínd ístennec fíaí leznec / kíkre
zallando mínd az ístennec o̗ro̗ksege
Es kík ígassagert haborusagot zenved-
-nec · ezo̗kee a meńorzag · Es valakíc crí-
-stosert zídalmat haborusagot · es mínden
naualʼat zenvednec / ez ily̋eteno̗c o̗rúl-
-íenec · es vígaǵǵanac / mert mínd ezo̗k-
-nec erdo̗mo̗k ígo̗n soc a ío̗vendo̗ haza-
-ba · Azert o̗rúlʼen míndo̗n · kík haboru-
-sagot zenvednec · es bozzusagot · es egeb
-nemú soc naualʼat valnac / merth
ezo̗knec ígerte crístus a meńorzagot ·
es az erdo̗mnec naǵ beuseget Es sohol
nem lelo̗d az zent irasba / hoǵ a ked-
-ve zerent elo̗knec ígerte volna valahol
Auaǵ a tízto̗sseg kevanoknac / de čak
a naualʼa zenvedo̗knee Azert mínd
ez felúl megmondottagbol naǵ o̗ro̗meth
vehetnec mínd azoc / kik bintelen
haborusagot zenvednec / Mert a
bíntelen cristossal · es mínd azzenth
martíromokcal meńorzagba o̗ro̗cke


{605}
orzagolnac · es vígadoznac / de míth
monǵac azokrol · hanem čak azt am
mí bízonsag · kík haborgattʼac ǵúlo̗seg
-bo̗l attʼoc fiaít / Mert míkeppen a crís-
-tossal vígadoznac meńorzagba a ha-
-borusagot zenvedo̗o̗c Ezo̗nkeppen vala
kí attʼafíat haborgatty̋a ǵúlo̗segbo̗l · ezo̗c
mínd pílatossal / Herodessel / Annassal
es Kay̋fassal kík crístost bíntelen habor
-gattac / mínd o̗ velo̗c az o̗ro̗c túzbe
zenvednec Es míkeppen a haborgatoc
az igazaknac o̗ro̗k coronat faragnac ·
es meńńeí erdo̗mo̗th go̗y̋tnec / ezo̗nkep-
-pen v́no̗mmagoknac pokolba o̗ro̗k
kenth zero̗znec · es o̗ro̗k halalt keres-
-nec · Azert nem tezo̗n buzzut a habor
-gato az ígaznac / de čak v́no̗mmaga
-nac · Azert aǵǵonc naǵ halat az edo̗s
íesusnac / kí az o̗ueít elʼ edesden ví-
-gaztaly̋a / kík íelo̗sen haborusagba
vannac vettetven / holot íǵmond
ez felúl meg írt ewangeliomba o̗rúl
-íeto̗c / es vigagǵatoc / merth attú
erdo̗mto̗k ígo̗n beusego̗s meńńekbe
kít neko̗nc meg aǵǵon mínd o̗ro̗cke
ez ío íesus / kí hamíssat nem monthhat Amen


{606}



{607}
¶ Iesus 
Kezdetík íduezítenknek kenńarol valo íras .:~
Vronk íesusnak kenńanak ketto̗ va- 
la eredete Elso̗ · Sidoknak ireǵsego̗k · kík
rea Azert íregkednekvala hoǵ lazarth o̗ ne
-ǵed napí halattaíbol feltamaztottavala / Mínek
okaert sidok kezzúl sokan hittek vala o̗ benne
Azert ireǵsegre índulwan harom tanačoth
tartanac o̗ reaía ¶ Elso tanachot síketh
vasarnapon Minth zent Ianos irta ko̗nve-
-nek tízenegǵed rezeben holot azt monda ka
y̋phas Alkolmas tínekto̗k / hoǵ eǵ megh embo̗r halʼon
az nepert / hoǵ az nepek mínd el ne vezzenek
Mlasod tanachot tartanak verag zomba
-ton / holot elvegezek hoǵ nem čak íduezítenk
íesust / de meeg lazarthes meg o̗lnek míert o̗
ero̗tte hy̋znee vala a nepek o̗ benne Harmad
tanaehot tartanak Naǵh zeredan Melʼ na
-pon es íudas ko̗zíkbe mene Mert o̗rdo̗ghi me
sto̗rsegnec míatta megtutta vala hoǵ eǵben
ǵuleko̗ztenek volna Azert monda o̗ nekic
Mith akartok enneko̗m adni en v́tet ti
-nekto̗k arulom / O̗k kedeglen ottan harmicz
ezwsth penzth ígerenek o̗ neki O Athkozot
Íudas nemes azzońonc maria megh arań
penzt es to̗bbet kert volna magdalnatol


{608}
Auaǵ ha o̗ nem adotvolna Munkaíaval[.]
megkereste volna / Ha kedegk megnem Ielte
volna meges to̗bbeth kuldult volna Masod
eredete crístosnac kēńanac vala íudasnac
telhetetlensege / Mert mícoron a kíchended
Effren neúo̗ varoskabol houa a sídoknac
elo̗tte ment vala megtert volna Es verag
zombaton poklos símonnak hazanal
vačoralnec Martha a naǵ zeretetbo̗l melʼ-
vel íduo̗zítenk íesost zeretívala zolgal vaIa
Az o̗ huga kedeg magdalna dragalatos
keneto̗th labay̋nac ko̗ńhullatasaual megh
megh mosasanak vtanna / o̗tte ídvezí
-tenknec feíere · es eǵǵík rezet megtarta
temetesere Ezt latvan a íudas megh
túzeso̗le haragy̋anac míatta · es felkealta
mondvan Mínemú vezedelmes dologh
lo̗n ez / harom zaz penzen el adhattakvol-
-na ez keneto̗t · es zegeńo̗knec ozthattakvol-
-na · hazudvala / mert az o̗ lopasaerth / es
nem a zegeńekert monǵavala ezt Ebbo̗l
gondola hoǵ v́tet el arulna Mely̋eth
meges to̗n · Azert a vegh vačorarol oz-


{609}
-ton elmene a sídokhoz · Íduo̗zítenk kedeg-
-len a vačoranac vtanna / es a hala adas
vtan elmene ken zenvední · Any̋a zent
eǵhhaz hetzer emleko̗zíc meg o̗ kenńarol
zolosmanak tartasaban Elezer veterńenek
ídeíen Mert veterńe koron harom helen
zenvede íduo̗zítenk Elezer menven a
kertben Masodzor Annasnal / harmad
zor caẏphasnal Mondam hoǵ elezer
zenvede menven a kertbe · es ben A
kertben / holoth harom keserues kenth
zenvede o̗ felsege 1 Vak mero̗ batorsag-
-nak <.> ellene mondasat / 2 Nag felelo̗m-
-nek fel vetelet / 3 kedeglen Megfogast
es síralmas megko̗to̗zest Mondam hoǵ
elezer zenvede vak mero̗ batorsagnak
ellene mondasat · Mert a vačoranac
vtanna halat advan atʼa ístennec / kezde
kí menni a kertbe Az tízeneǵh apostoloccal
Mert íudas nem vala velo̗c Az vton hoǵ
mennenek / Monda o̗ nekíc íduo̗zitenk
íesus / Ez eczaka tú mínd el esto̗k en mello̗-
-lem · Mert írvan vaǵon zakarías ko̗ńve-
-nek tízo̗n harmad rezeben Megvero̗m
a pastort / Azaz Cristus íesost · es a čorda-


{610}
nak y̋ohaí eltekoztaltatnak / Az az Apastaloc
Demaga en zereto̗ tanítvańy̋m ezen ne
Zomorkogǵatok / se retteǵeto̗k / mert harmad
napon feltamadok / es galíleaban elo̗l vezlek
títeket Ezt halvan peter monda íesosnac
ha mínd el esendnek te mello̗led en soha
el nem eso̗m A to̗b taney̋thwańok es ezo̗nth
monǵak vala . O by̋nes embo̗r gondol-
-íad meg míth zenvedo̗th íth íduo̗zítenc
Mícoron az apostoloc nem hízíc vala
zavath . Naǵh banattal azert megbu-
-sulvan / Monda o̗ peto̗rnec · meegh
a to̗bbínekes hallasara Bízont mon-
-doc en neko̗d peto̗r Mínek elo̗tte a kacas
harmath zoland haromzor tagacz te eel
engo̗meth · Monda esmeg peto̗r / deha meg
megkellene veled halnom es soha en
tego̗det elnem tagadlak O ay̋etatos
lelo̗k / gondoly̋admeg mene banatty̋a
ebbo̗l volt íesosnak hoǵ zauat nem
hízí vala zenth peto̗r Maga vegre vǵh
lo̗n mínth íduo̗zítenk monda Ez lo̗n elso̗
zenvedese . Masod mert veterńe coron
meg alaza magat nagh felelmnec
fel vetelere Mert vgh íry̋a zenth ma
-the kenveńec huzon hatod rezeben · hoǵh


{611}
A fo̗líl megh mondoth bezednek vtanna ío̗ve geth-
-semaní neuẃ falvba · Mel vala olíuetímheǵenek
vegheben Ierusalemnek · es ez heǵnek kezette
vala eǵh kerth elmelkedesre alkolmas / melʼbe
be mene ew harom Taníthvańíval Peto̗rrel
Íacabval · es íanossal Az ńolczad kedeglen
kuúl haǵa Íudas kedeglen nemvala acco
-ron oth · Monda a harom taney̋tvannak
kíket be víth vala a kertbe y̋lʼetek ith míg
-len elmeǵek · es y̋madcozom EI mene to̗lo̗k
es y̋madčagaban kezde felníe · es rettegní
· Ezth mongy̋a vala · zomoru en lelko̗m mínd
halalíglan O kereztʼen lelo̗k valy̋on . ky̋erth
veue ez felelmeth / bízoń en ertem · es te eretted ·
Ez koron azzońonc zíz maría es vala
y̋madsagaban · o̗ es kezde valtoznía zíueben ·
es rettegníe Monda magdalnanac · es
marthanac Oh enneko̗m nem tuttam
mí to̗rtent en fíamnak / Merth en zíuem
el eped o̗ rola valo keserúsego̗mro̗l · felkelek ·
es megkereso̗m en fíamath · de enek
ewada vaǵon nem íllík nekem azzo-
-ńíallath valvan budosnom / fel kelek · es
y̋madom aty̋a ístenth · es en fiamath dol-
-garol megbizonítham · Míkoron titok
camaray̋aban y̋madkoznec / Nekí íelo̗nek


{612}
gabríel anǵaI / kínek monda zíz maría
O gabríel hol vaǵon atte íduo̗zleto̗d melʼ-
-ben azt mondad Íduo̗zlegh malaztal tel-
-íes vr vaǵon te veled Íme keserúseggel
vaǵok tely̋es / es vr el zakat en to̗lem ·
Gabríel monda zíz maríanak Oh en
no̗mo̗s azzońom íol tudod hoǵ atte fiad-
-nad míatta kel embo̗ro̗k ko̗zzúl anǵalí
karoknac meg epo̗lní / O̗ erettek naǵh
felelmes rettenetesth veth fel mastan atte
fíad · Azzońonk maría monda / Leǵo̗n
aty̋a ístennec o̗ akarattʼa Iesus azert
y̋madvan atty̋at terdere hany̋at homlok
[.] da esven az azzu fo̗lden // Aty̋aknak attʼa / Mín-
-denek lehetsegesek te neko̗d / ha kedues
teneko̗d veddel e ken zenvedesnek poharat
en rolam / Mert a lelo̗k keez volna rea
de a testh gy̋arlo / leǵen azert atte akara-
-tod / Ez y̋madsag megmondvan / felkele
es a taney̋thvańokhoz mene / lele v́ket
hoǵh allonnanak / Mert meg nehezo̗lth-
vala az o̗ zo̗mek / Monda sy̋mon pe-
-to̗rnek · Sy̋mon ezee a fogadas Íme
eǵh oraíglan nem vígazhatal envelem


{613}
FFelko̗lthe o̗keth alasokbol Ennek utan
-na esmeg vronk iesus azon helre me-
-ne · es masodzor mondvan En aty̋am
ha e ken zenvedesnek pohara el nem
mulhatíc ha nem hogy̋ meg így̋am Az
az Megzenveǵǵem / leǵo̗n te akaratod
O ío íesus kíert to̗d hoǵ ílʼ ígo̗n rea
engedel hamarsaggal / Felel vrunk íesus
azt monǵa O bíno̗s embo̗r čak te ero̗t-
-ted / hoǵ o̗rdo̗gnek hatalmabol kí ven-
-nelek Es meg ío̗ve a taney̋tvanokhoz
lele o̗ket hogy̋ alonnanak / es meg
felko̗lte o̗keth nem dorgala sem po-
-rey̋ta megh Harmadzor es el mene
es y̋madkozek · es az ímadsagban ha-
-lalra valo verey̋teke kí zarmazek Mert
o̗ felsegenek mínd ńílvan valo tuttara
vala az sok martíromoknac · es a sok
g/enge zízeknek kít zenvedendo̗k va-
-lanac . zorńúsego̗s keńnok · Azerth a
-vero̗s verey̋tek naǵh bewseggel mínth
egh kís čergeteg monno kenteseth
altal hatvan folʼ vala o̗ zízley̋ zenth
testebo̗l O kerezty̋en A hel holot o̗ felseg


{614}
Ímadkozík vala / Megh indula az o̗ naǵ
keserúsegeert mínd límbosíglan A zent
athy̋ak vígadanak / Mert megh esme-
-rek hoǵh ko̗zel volna az o̗ megzaba-
-dulasoc Ímadkozvan ezt monda vronc
íesus Aty̋am ha lehetseges veddel en
to̗lem e pohart / Az az Ez nagh ken<th>
zenvedesth Mert a lelo̗k gy̋ors volna
rea / de a testh gy̋arlo / ffel<ke>kele az ímad-
-sagrol · es mene a taney̋twany̋okhoz · es
lele o̗keth aluvan a naǵh zomorusag-
-nak okaert · Es monda peto̗rnek
míndeniknek kepeben Sy̋mon aloz
nem víǵazhatal en velem egh oraíglan
Es felko̗lte v́ket mondvan · kely̋etekfel
menńo̗nk el / Mert íme el ko̗zelgeth
kí engo̗meth el arul / Ez leen masod / mít
a kertben zenvede íesus ero̗ttenk / Har-
-mad míth zenvede veterńe koron
Keǵetlen megfogast · es síralmas
ko̗to̗zest Vǵ íry̋ak az ewangelístak hoǵ
Mícoron meeg íduezítenk zolna o̗ ta-
-nítv́ańíval / Íme íudas a tízenketto̗
ko̗zzúl eǵ / el ío̗ue naǵh sereggel / kíth
bočattakvala a papí fey̋edelmek · es a
nepeknec veny̋ / kíknel valanac feǵ


{615}
-vero̗k / to̗r / cholonkok · es megh gy̋ottoth
zo̗vethneko̗k · es ego̗ fakly̋ak az ey̋nek setet-
-segeíert / Akkí kedeg v́tet el arula · íego̗th
ada nekík / mondvan · Valakít megh
apolandok az · a íesus / Kísseb zent íaca-
-bert monda / kí hasonlatos vala zínebe
íduezítenkho̗z Míkoron be · mentenek-
volna a kertben / Eleíkbe mene íduezí-
-tenk · es megh kerde o̗ket / kíth keresto̗k ·
Felelenek Nazarethbelí íesust / Monda
nekík En vaǵok · Es o̗k hatra esenek
Ez harom ízbe lo̗n / hoǵ harmadzor
es meg kerdo̗tte volna o̗ket kíth keresto̗k
Íudas a sereg ko̗zzúl hozzaía mene · es
megh apola o̗tet mondvan · Íduezlegh
mesto̗r · Monda íduezítenk nekik · ha
azert engo̗met keresto̗k / bochassatok be-
-keseggel ezeketh / Az az A taníthvańokat
Azok reaía hertelenko̗denek / zent peto̗r
eǵǵiknec el vaga filet / de íesus megh
vígazta Ennek vtanna megfogak
v́tet · es keseruesen megko̗to̗zek O ío íesus
Masod kent vronc íesus veter-
-ńe koron zenvede Annas píspeknek
hazanal / holoth harom keserues kenoka[.]


{616}
vo̗n fel mí ero̗tto̗nk Elso̗ tanítvanianak
megh tagadasat Az az Peto̗rnek
Masod Annas píspo̗knee kevelseges
kerdeseth Harmad zentsego̗s orcza-
-íanak arcel vereseeth \ Mondam
hoǵ elso̗ taney̋tvańanak megtagada-
-sath zenvede / Mert mícoron a kertben
megfogtakvolna · es ńakon ko̗tven kezeít
hatamege zorossan ko̗ttekvolna · es a
čergeteg vízen kí akoron meg arrat-
-vala · A hídeg vy̋zbe tazíttak a hídrod
o̗nno̗n magok kedeg a hidon mene-
-nec / egy̋ naǵ ko̗be vǵ rantak / hoǵh
orczaía elto̗rek / torkabol · es zay̋abol
a wer bewseggel kí meǵen vala O en
edes vram íesus . Melʼ ígo̗n naǵh kese-
-rúseg vala ez te neko̗d A ko̗wes vton
mezíth labbal meǵenvala a ío íesus
labanak ny̋omdoka veruel telík va-
-la meg / latvan a zerzeto̗s sidok / hoǵ
ekkeppen hozy̋ak / kealtnak vala
Íme hol hozzak a čalardot · es a ne-
-peknek híteto̗íth · Azert be víuek an-


{617}
-nasnak hazaba / Hova Zent Íanos ees
íesussal be mene / Peto̗r kedíglen kí-
-víl al vala / kí ío̗ue zent ianos · es az
ay̋to tarto azzońíallatnak megmonda ·
es be víue peto̗rt · Es monda peto̗r-
-nec az ay̋to tarto azzońíallat Mínem
de tees ez embo̗rnek taney̋tvańí ko̗zzúl
valo vagy̋ee :~ Peto̗r eltagada hoǵnem
volna · O peto̗rnek gy̋arlosaga Alnak
-vala kedeg az zolgak a túz melleth
mert hideg vala / Peto̗res oth al vala
es fy̋to̗zícvala · Mondanac nekí a zolgak
Nemde tees o̗ taney̋tvańí ko̗zzúl valo
vagee :~ Peto̗r akcoron eskweswel ta-
-gada megh / hoǵ íngen sem esmerte vol-
na v́tet / Monda egy̋ a zolgak ko̗zzúl
annak / kínek peto̗r el vagta vala filet 
rokonsaga · Mí nemde en latalakee
tego̗det vele a kertben / Peto̗r esmeg
harmadzor naǵ eskweswel · es athkozo-
-dassal eltagada hoǵ ínǵen sem esmer-
-te volna v́tet · Ez dolog ko̗zo̗th ímma[.]
íme a ty̋k haromzor zola / Peto̗r meg
emleko̗zek arrol holot íesus monta va-


{618}
-la nekí Minek elo̗tte a tik haromzor zo-
-land haromzor vaǵh engemet eltagadando
O melʼ keserúsege vala íesusnac ebben
De peto̗r kímenven vr íesus rea tekente
Es peto̗r nagh sirast to̗n bínero̗l · es ottan
nekí megbočattatek bíne Ez elso̗ míth
Annasnal zenvede eretto̗nk Masodoth
zenvede annas píspeknec keuelse-
go̗s kerdeseeth ¶ Mert ennek vtanna
Annas píspek kerde v́tet tanítvani-
-rol Mikeppen o̗ket elhítegette volna o̗
hozza Erre íesus nem felele · Masodzor
kerde taníttasarol / míkeppen a nepeknec
predicallotvolna / Monda íesus nekí hoǵ
o̗ títkon semmít nem predícallot hanem
nílvan a templomban · Es monda hogh
azokat kerdene / kík hallottak míth pre-
-dícallotvolna / holoth ezt monda nekí íd-
-uezítenk / Íme ebbo̗l ko̗ueko̗zík harmad
míth annasnal eretto̗nk zenvede
Harmad míth Annasnal zenvede
zentseges orčhaíanak arcel vereseth
Mert vǵh íry̋a Zent Íanos holot a fúlúl
meg írtakat mondottavolna anasnak


{619}
Eǵ a zolgak ko̗zzúl / kít mondnak lenní
a ko̗zveny̋o̗snek kít íesus megvígaztotva
-la · vas keztús kezevel arcel v́te mond
-van Ekeppen felelze a píspeknec O kemeń
lelkú embo̗r Olʼ nehez vala az arcel útes
hoǵ o̗ nekí mene foga vala mínd megh
índulanac A vas keztús keznek es hele
egezlen az o̗ zent orczaían megmarada
Íesus kedeglen bekeseggel zenvede el / čak
azt monda / ha gonozul zoltam teǵ tano-
bízonsagot en rolam / ha kedeglen íoth zol-
-tam míre verz arcel engo̗met / Ezo̗keth
azerth masodzor zenvede veterny̋enek
ídeíen mí no̗mo̗s vronk íesus crístus
harmadzor zenvede íduezítenk íesus
veterńenek ídeíen kay̋fasnal es o̗
hazanal / Mlert Annas píspekto̗l víuek
v́tet kay̋fasnac hazahoz / holoth harmat
zenvede keserúseggel eretto̗nk Elo̗zo̗r
Hamís tanoknak vadolasíth
Masodzor / halalnak feńegeteseeth
Harmadzor Egez enek ńvkhatatlan-
sagath · Elso̗th zenvede hamís tanoknak


{620}
vadolasat Mert mícoron íduozítenk
iesus víteto̗th volna a papí feíedelmek-
-nek eleíbe Cay̋phasnak hazanal · hamís
tanosagoth keresnecvala ellene · de eǵǵet sem
lelnek vala · Mert kík o̗ rea tanulnak-
-vala Nekík azt monǵak vala / hoǵ lat
-tak o̗tet hoǵ sok chodakat to̗th / Mert
korokat vígaztoth · es o̗rdo̗go̗keth úzo̗th
to̗bbethes eho̗z hasonlokat Nekík mon-
-gy̋akvala hoǵh hatalmas · es haznalatos
predícacíokat to̗thvolna / Vegre el ío̗ue-
nek keth hamís tanok · es mondanak
hoǵ azt hallottak to̗le / hoǵ azt mondotta-
volna hogy̋ salamonnak templomat
el to̗rhethʼne · es harmad napek esmegh
megk epey̋thethne / de hazudnak vala
Mert íduezítenk ezt o̗ testenek templo-
-marol mongy̋a vala · Olʼmínth azt mon-
-dana Az en testo̗meth halalnak míatta
el romthy̋atok · es harmad napon feltamaz-
-tom Monda nekí a papi feiedelm Nem
felelze ezo̗kre kik elleno̗d mondatnak
Iduezítenk kedeglen vezteg halgatvala


{621}
Ennek okaert ko̗uethko̗zik masod ken-
-ńa kith o̗ nala / Az az kay̋fasnak haza-
-nal eretto̗nk zenvede Melʼ ken imez
Masod mít zenvede halalnak
feńegeteseth · Mert miert íesus vezteg
halgatvala / megk haragvek rea cay̋fas
monda íduezítenknek Semmít nem
felelzee azokra / kiket te elleno̗d a tanuk
mondanak / Iduezítenk nem zola semmít
Esmeg felkele kay̋fas zekibo̗l beketelense-
-genet míatta · es monda / kezerey̋tlek en
tego̗d elo̗ ístenre / hoǵ megh mongy̋ad mi-
-neko̗nk ha te vagh az elo̗ istennec fia
· FeleIe íduezítenk nekí mondvan Te mon-
-dad mert en vagy̋ok · Ezt arra monda
hoǵ ístennek nevere kerde Ezt halvan
kay̋fas · Megk zakgata ruhaíat Mert
ez vala zokasok a sidoknak Micoron
isten ellen valo karomlasth hallananak
Azert Ielkealta kay̋fas naǵh torokkal
Íme megk karomla ístent / mert azt mon
-da hoǵh isten fía volna Mí teczík azert
nekto̗k · Mind fel kealtanak mond-
-van · Melto halalra · Kezdenek a sidok
reaía pekdesní míkeppen karomlora


{622}
O io ihesus Mene dohos vtalatos ńalokat
zenveded te az ido̗ben o̗ nekik · Gondolmeg
ezt o ay̋etatos lelo̗k veterny̋enek ídeíen
es aǵ halakath a keǵo̗s íesusnak erethe /
Harmad míth zenvede · egez enek ńẃk
hatatlansagath ¶ Mert ennek vtanna
hoǵh meg po̗kdo̗seg íesost A papí feíedel-
-mek / títkon mikeppen halalra meltoth ·
be · víuek . a templomba · es oth egy̋ ozlop-
-hoz ko̗to̗zek · es naǵh keserveso̗n mikeppen
karomloth ostorozak ¶ O kegy̋es íesus
melʼ naǵ ken vala ez elso̗ ostorozas Ennek
vtanna egh zekbe íltetek / melʼben zokot-
vala a fo̗ pap úlní · es a zolgak beko̗tek
zo̗met · es orczaíat hoǵ ne ko̗ńo̗rúlnenek
ray̋ta · kezdek arcel verní · es ńakon · es
ezt monǵakvala nekí · Protestaldmegh
crístus kíchoda kí tego̗det arcel · es ńakon
vert · Nemelʼek kedeglen naǵh zo̗rńú zok-
-kal ílletícvala v́tet · kíket az ewangelístak
zemero̗msegnek okaert megnem írtanak
Mert vǵh mond zent Íeronímos hogh
az etczaka verradasnak elo̗tte harom
oraval olʼ ígo̗n zemermes · es zo̗rńú
kenokat to̗ttek ray̋ta a sídok · es a ríbal


{623}
-dok hoǵ megnem ielo̗nti azokat isten
hanem čak iteletnek napy̋an Azerth
mongy̋a zent Bernard · hoǵ egy̋ ko̗ ozlop
-hoz ko̗to̗zuen allot mínd etczaka · Nemes
azzońonk zíz María kedíglen ak-
coron vala bethaníaban magdalna ha
zanal · zent Íanos elhaǵa iduezitenket
kay̋fasnal · es bemene bethaníaba azzo
-ńonc zíz maríanak hay̋lokaba · es míco-
-ron azzońonk maría y̋madkoznek čer-
-gethe az ay̋ton / lata íanost Nekí az o̗ fía
mínth volna megmonda El keseredek
zíz maría · es felkele y̋madsagarol Mag-
-dalnahoz · es Marthahoz mene Mondvan
o̗ nekík ezt megk Es az vtan monda · Kel-
-ieto̗k fel / mert nínchen mastansaggal
ny̋wgodalmnak ídeíe / mert az en fiamat
megk foktak · es naǵ kenban v́tet tart-
-íak · O zíz maría / melʼ ígo̗n elhídegúle
atte zíued ffelkelenek · es el menenek enek
o̗ ewadan a keppen naǵ sírassal keresic
vala íduezítenc iesost O ay̋etatos ańa
Ha teneko̗d chak egh fy̋ad volna / ki tego̗det
taplalna / v́tet akaztofara itelteth volna
hamíssan · Valy̋on minemẃ keserúsego̗d-


{624}
-volna · E modon el vegezven veterny̋eí
y̋madchagodat gondolkogǵal az o̗zveǵ
zíz maríanak keserúsegero̗l · Merth
az · o̗ íego̗se zenth íoseph ímmar
megk holt vala Amen · Díčertessek
vr ísten · es o̗ zent anna zíz maría


{625a}
mínden zenteknek felette menor-
zagban : O malaztnak ańa maría
kíćoda kí az te do̗ćo̗segednek ma-
gassagat mertekhetne · Damasce-
nus neuo̗ doctor · ha az o̗ do̗ćo̗
segero̗l akaronk írní me foǵad
koznak az bezedek kíkuel meg
<íelenteknek> íelentetnek . zent
Bernald doctor meg vǵ mond
az crístosnak nemzetseget az zv́z
maríanak menbe menetít valʼon ·
kí zamlalgatna meg olʼha az mō-
dana . senkí · zent Agoston doctor
ha minden tagonk valtoztatna-
nak ńelue mennel kiseb zikra-
íat o̗ do̗ćo̗segenek meg sem mō-
dhatnok · Mít mondhatonk hat
ez zv́z maríarol kíhez sem eǵ
<h> zent hozza nem hasonlattatik
mert o̗ zv́zeknek coronaia o̗zúe-
gekneck do̗ćo̗sege hazasoknak
vigaztaloia anǵaloknak o̗ro̗me
lelkeknek íduessege . ezek az ket zep
rosak kíket kel ko̗tno̗nk az zv́z
maríanak koronaíaba Masod
o̗ro̗me melʼet val vala hoǵ al-
datek zent o̗lsebetto̗l az o̗teth
Latogatasaban mert az zv́z
maría isteni iozagnak miuel-
kedetemíat meg e[...]n esmerte
volna o̗ foganatʼat az anǵal-
nak míatta az o̗ esmero̗íehez
latogatní víue · Zent ambrus ·
doctor . Naǵ vídamsagval síet-
tetes o̗ro̗mvel be mene zaka-


{625b}
riasnak hazaba [...] o̗r-
sebetet azon o̗ro̗le o̗ro̗mvel va-
la adatot az az zent ianos ima-
da . o̗ meheb minek elo̗tte zv́let
nek . peldat ada amel o̗ro̗muel
vala adatot az az zent ianus
imada istent o̗ ańanak mehe-
ben melʼet zauaual <nem> nem
mondhat vala . vǵ hoǵ az o̗nno̗n
<zv́be> zv́leíe betelʼeseduen zent
lelekuel naǵ zoual fel kaialta
es monda . aldot vag azzoniala-
toknak ko̗zo̗tte es aldot te me-
hednek ǵo̗mo̗lće de honnan
vaǵon ez ennekem hoǵ vrnak
zo̗leie io̗io̗n en hozzam bodog
vaǵ melʼet hittel . az zv́z ma-
ria o̗ro̗meuel betelʼeseduen
magat nem tartoztathata mon
da do̗co̗ite az en lelkem vrat
o̗ro̗le az en lelkem istenben az
en iduessegēben · Ez o̗ro̗mehez
hasonlik masod o̗ro̗me melʼet
vall meńorzagban hoǵ az
vr isten aiandokoza o̗tet olʼ
fenesseguel hoǵ mindaz me-
norzag es az zent anǵalok
o̗to̗le veznek fenesseges vila-
gossagot mert mikeppen az
ćilagok veznek fenesseget 
az naptol ezenkeppen az do̗co̗-
seges zentek az zv́z mariatol
vilagossagot ezek megent az
ket rosak kiket kel ko̗tno̗d az
az zv́zmarianak koronaiaba


{626a}
¶ Harmad o̗ro̗me melʼet vall
vala fo̗ldo̗n hoǵ zv́le mennek
es fo̗ldnek kiralʼat o̗ tíztasagos
zvzesege meg maraduan vǵ
<n>enekel o̗ rola ańa zent eǵ-
haz Míkent az nap o̗ fenet
Boćatʼa az íueg altal zegesne-
ko̗l azon keppen az zv́z maría
fiat zv́le serelm neko̗l es-
melʼet zv́le legottan imada
mint bízon istent es embert
Ez o̗ro̗mehez hassonlik har-
mad o̗ro̗me melʼet vall me 
ńorzagban mert mínden zent
anǵaloknak felette magazta-
tek zent bernald doctor vǵ
mond / mert mikent nem vala
meltosagosb es zentsegesb het
fo̗ldo̗n hol ńogonnek cristus-
nak teste Ezen keppen meńor-
zagban magassagosb zepseges
helʼ ne lenne hova az zv́z ma-
ria helʼheztetnek · zent ago-
ston doctor es vǵ mond . len
az zv́z maria ap̄loknak azo-
ńa martiromaknak ǵo̗zo̗del-
me confessoroknak vigasaga zo̗-
zeknek koronaia mind kezen-
seges zentteknek iduessege /
Mert erdemle hoǵ felʼeb ma-
gaztatnek minden karoknak
felette Mert o̗ ki zv́le igassa-
gnak napiat ez vilagnak se-
tetseget el tauoztata isteni


{626b}
vilagossagual es fenesseguel
minket vilagosíta · Az atkot
rolonk el vo̗ue es isteni aldo-
mast hoza . az halalt meg ǵala
za · es o̗ro̗k elettel aiandokoza
Mert mikeppen az fo̗ mínden
tagnak elete · Azonkeppen az
zv́z maria minden zentnek
elete es do̗co̗seges fenessege . Ne-
ged o̗ro̗me melʼet vall vala
fo̗ldo̗n istennek o̗ fiarol valo
testam̄tm · Az zent kiralʼok
halvan vy̋ kiralt zv́letni az
vy̋ ćilagnak hozasaual io̗ue-
nek es imadak o̗tet aiando-
kokat . az ćillag peldazzauala
istenseget az aiandokok istense-
get es emberseget · es leesuen
imadak o̗tet az aiandokok va-
lanak arań temien es kenet az
arań peldazzauala hatalmassa-
gat az temien o̗ papi melto-
sagat hoǵ aldozatra ada magat
mierto̗nk atʼa istennek az ma-
gas kereztfanak oltaran az
keneten peldaztatek o̗ temetese /
Ez o̗ro̗mehez hassonlatik me-
ńorzagbeli o̗ro̗me melʼet vall hoǵ
az o̗ akaratʼa eǵesselt istennek
akaratʼahoz · Mert azmit az
maria akar azont az vr isten
es malaztʼaual be telʼeseteni
Erro̗l enekli ańa zent eǵhaz
monduan halgas meg mínket
zv́z maria mert az istennek <ff>
fia semit to̗led meg nem tagad ·


{627a}
Azert sem eǵ zenthez naǵob bi-
zodalmonk nićen mínt az zv́z
maríahoz · iarolʼonk bizodalmal
az o̗ malaztʼanak zekihez · mert
meg peldaztatot vala ez oto̗r-
uenben mint vaǵon meg ir-
ua harmad kirali ko̗ninek
massod rezeben · Salamon monda
o̗ zv́lének . keried mit akarz en
edes zv́lem mert nem illik hoǵ
teto̗led en valamit meg taga-
ǵak · Ezent monǵa az aldot ihūs
es az o̗ zv́leienek touabba · ezek
az ket rosak kíkek ko̗s az zv́z
marianak koronaíaba aítatos-
sagual . Oto̗d o̗ro̗me melʼ va-
la fo̗ldo̗n · az fiat hoǵ meg lele
az templomba ez o̗ro̗me hassol-
lík menorzagbelí o̗ro̗mehez hoǵ
az o̗ro̗k ísten kíualtkeppen aían-
dokoza meg o̗ neki hiuen zol-
galokat o̗nno̗n akaratiok ze-
rent : zent bernald doctor vǵ
mond . Adattot te neked hatal-
massag · menien es fo̗ldo̗n ava-
lamit akarandaz kerned az
istento̗l az ńerheti minden id
vessego̗nknek haznalatʼat ne-
ki engette az vr isten · o az me-
ńorzagnak alamisna oztoia 
mínden adomańokat kiket te
zen vaǵ teíendo̗ volna az vr
isten mindeneket neki engedet


{627b}
o̗ kedig olʼ bewkezo̗ hoǵ semit
ki iduessegonkre vaǵon meg
<irva> nem tagaǵa nem tartʼat
erro̗l vaǵon meg irna bezed
to̗rlitet ko̗nnek vtolso rezeben
az o̗ kezet ki ńtʼa az zegeńek-
nek · es az o̗ueit oztʼa az zege-
ńeknek · erro̗l zol vala az zent
Agoston doctor · monduan To̗-
dom hoǵ semmi keppen el
nem vezhetek mert az zv́z
marianak keǵessege bo̗seges .
hatod o̗ro̗me melʼet valla fo̗l-
do̗n o̗ edes fianak fel tama
das · mert mikent naǵ zomoro-
sagot vala az o̗ zent halalaban
azonkent naǵ o̗ro̗me vala fel-
tamadasaban mothatʼa vala
az dauid prophetaual az en si-
rasomat es ko̗nhullatassomat
fordicad naǵ o̗ro̗mre . Ez o̗ro̗
me hassollik · Az hatod o̗ro̗me
hez melʼet vall menorzagban
mert mindennel kezelb az
felseges istenhez mert valaki
buzgosagosban zereti az vr istent
annal kezelb lezen o̗ hozza
mínt az vas tetetik az to̗zbe
meg to̗zeso̗l · ezenkeppen mín-
denesto̗l meg to̗zeso̗l vala
az isteni zent zeretetnek to̗-
zeuel · zent agoston doctor
iǵ zol erro̗l monduan Az
zeretetnek mertekezerent


{628a}
lezen az aiandokozasnak mer-
teke miert o̗ buzgobban zere-
te az istent azert ém erdemle
zent haromsaghoz kezelb len-
ni . vǵan azon zent agoston
doctor . vala meneuel ki in-
kab eggesití o̗t ístenhez annal
kezelb lezen az ístennek zv́le-
íehez kíbe ńugouek kílencz
honapik kíro̗l o̗nno̗n maga
zol az zv́z maría · ki terem-
te emgemet . ńugouek az en
haílakomban · Íeronímus
doctor . ez az nap melnek na-
pnak semkínek magassa-
gaba az ǵengeseges zv́z ma-
ría be mene auaǵ o̗ orzaga-
ban fel magaztatek . crístus-
nak vtanna . senkí naǵob
do̗ćo̗segben nem ńugozík
mínt az o̗ zv́leíe . damasce-
nus doctor . ott helʼeztetek
az ístennek zv́leíe holot atʼa
ísten ímatakikes az fiv́ dićer-
tetík az zent lelek do̗co̗i-
tetík ez az rosa kít ko̗s :?
Hetedik o̗ro̗me melʼ vala
fo̗ldo̗n az o̗ meńbe meneti-
ben kíro̗l vǵ enekel ańa-
zentheghaz . Ma az zv́z ma-
ria meńorzagban fel meǵen
o̗ro̗lʼetek mert az crístossal
orzagol o̗ro̗ke ez o̗ro̗me has-
sonlatík o̗ hetedík o̗ro̗mehez
melʼet vall meńorzagban


{628b}
mert batorsagos az o̗ro̗k do̗ćo̗-
segben kiro̗l vǵ enekel ańa
zenteǵhaz · Ma az zv́z maria
meńekben fel mene · ha egeb
zentekro̗l vǵ iratik mon-
duan bo̗lćnek . o̗to̗d rezeben
mert az igazak o̗ro̗ke elnek
meńeuel inkab az istennek
zv́leiero̗l · ezek az rosak
melʼet kel ko̗ttno̗d az zv́z
marianak koronaiaba kiket
aitatossagual gondoluan teged
meg segit eletedben es hala-
lodnak ídeen otalmaz ellense
gidto̗l te halalodnak vtanna
vizen az o̗ro̗k vigasagba . az
istennek zinenek latasara ·
kiro̗l oluastatik pelda ekeppen .
Vala eǵ aitatos deak hoǵ ki
meg vilagi voltaban es zokot
vala . ko̗tni rosaban kozorot az-
zońonk zv́z marianak tiztes-
segere es ennek vtanna len
zerzetesse es hoǵ o̗ kozorot nem
kethetne mit vilagi voltaban
az zv́z marianak tiztessegere
ezen igen meg haborodek o̗n-
benne akara es el vegeze hoǵ
ki menne az zerzetbo̗l · nemelʼ
napon ezen igen keseregne 
imatsagra ada magat · es
ielenek az zv́z maria monduan ·
En edes fiam ne kesereg se ke-
dig ez zerzetbo̗l ki nemen /
Em en meg tanitlak teged


{629a}
hoǵ az te aítatossagodnak en-
hozíam eleget tehecz mert zo :
ktal vala · vílagi korodban
en tíztessegemre kozorot vo̗tní
de ko̗s ennekem lelekzerent
mínd teltedben . mínden napon
ímezkeppen ko̗ss eǵ zep píros
rosat · eǵ pater nostert monduan
az en edes zv́lo̗ttemnek . verehu-
lassaert / míkoron ko̗rńo̗lme-
teltetek azt gondolvan · Es em-
lekezel az en o̗ro̗memro̗l mí-
kor en o̗tek fogadam oluas
az feíer zep rosaert az elso̗
o̗ro̗memert tíz aue maríat
ko̗ssed az vekonsego̗ spríngse-
lʼemel az aítatossagval alakat
aduan az vr ístennek az en
velem íoteteíert . Masod o̗ro̗-
memert hoǵ hordozuan en
edes fiamat en mehemben meg
latogatvan zent elsebet azzont
azonkeppen teǵ / Harmad
o̗ro̗memert míkort az en edes
zv́lo̗ttemet ez vílagra zv́lem
es azonkeppen teǵ Neǵed o̗ro̗-
memert míkort az harom zent-
kíralʼok naǵ tíztesseguel íma-
dak mínt ístent az en<.> edes
fiamat · meg esmeruen · meg
azonkeppen teǵ . Oto̗d o̗ro̗me-
mert míkort az en edes fia-
mat az templomba meg lelem
es velem le zalvan íerusa-


{629b}
lembo̗l mindenben nekem
engedvala . meg azon keppen
teǵ / Hatod o̗ro̗memert
mikort az en edes fiam fel ta-
mada · halottaibol ielēuen en-
nekem · az do̗ćo̗vlt testben
meg azon keppen teǵ / Heted
o̗ro̗memert mikoron az en
edes fiam engem meneknek or
zagaba naǵ do̗ćo̗segvel vv́n
meg azon keppen teǵ es eze-
ket meg mondvan leǵen het
pater noster es hatvan harom
aue maria . Ezt teǵed en-
ertem es ennekem kedvesb
es teneked haznalatosb idve-
ssegedre ig ko̗ss nekem ko-
zorot . az kedig meg marad-
van az zerzetben naǵ aita-
tossagual kezde meg mon-
dani naponked ez meg mon-
dott imatćagokat / To̗rte-
nek eǵ kor o̗ zerzetbe es-
kesenek vtanna hog men-
ne eg erdo̗ altal . o̗ tarsa-
val es ez meg mondott
imatćagott mondana az
zv́ marianak koronaiat
ivta az toluaiok ko̗zze te-
tek az toluaioknak hoǵ
ez fraterral ivne eǵ igen
zep lean es imankozvan
az frater minden iduezle-
sen az zep zv́z eǵ rosat


{630a}
vezen vala : es aranfonalual
kozoro̗la ko̗tí vala . ez latvan
reaok · hertelenkedenek az
toluaíok megfogvan o̗ket
kerdezík vala monduan ho-
va to̗to̗k el az leant kít ví-
seltekvala · azok kedíg taga-
gak vala es monǵak vala
hoǵ soha nem akarnanak
Ieant vaǵ azzoníallatott
tarsol vallaní mert tízta-
sagot fogattak volna . Azok
nem híuen es el vonak o̗-
ket hoǵ ígen vernek es
meg vallanak <va> houa
to̗ttek volna az zep leant
kít meg kettek volna . fo-
hazkoduan az fraterek
crístoshoz es zv́z maríahoz
Em meg Ielenek nekik az
zv́z maría anǵaloknak
sokassagíval hordozvan
auaǵ viseluen az kozo-
rot kit ko̗to̗tt vala mon-
duan az toluaioknak . O
ti hítvan es kegetlen em-
berek míre merítek az
en zolgamat bantanía .
ez haluan az toIuaíok
meg rettenenek es meg
felelmeven monduan


{630b}
Az zv́z maria olʼ melʼ dićer-
uen az anǵaloknak Em melʼ
koronaual koronazot engemet
ez frater ezt monduan <el>
eleńezek . ez haluan az tolua-
iok a fraterto̗I boćanatott
keruen es meg kerdezuen
melʼ volna az imatćag kit
o̗ oluassot volna akkor meg
tanoluan az fraterto̗l ez vi-
lagot el haǵuan zerzetbe
menenek es miglen elenek
aitatossagual o̗kes oluaak
zv́z marianak az koronat
Amen · Eǵ Aue mariat ker-
ek aki olvasz benne atol ·


{631}
O dícheseges zv́z zenth
katharin azzon . Tha-
maghfel ees ah mi kere-
mesewnketh ielenczedmeg
ah the yegessednek · merth
ah the zozathod igen edes
vrnak filebe ky̋ ny̋ugo-
zol the zerethednek arne-
kaalath · vy̋gh minketh
Az vy̋lagnak gery̋edethes-
segebel paradichomnak
ky̋essegebeh · ky̋ vagh
sy̋onnak zepseges leany̋a
ez halondo testnek ethe-
<zetie> zethierth az artha-
thlan barannak zeple-
thelen · ruhay̋aual ees
dichesegnek koronay̋aual




