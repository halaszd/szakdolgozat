{1}
{1r}
Vrnak neuebe kezdetik
az zent zeretetro̗l : egh
zeep es aietatos p̄dikacio
Vǵir zent pal apastol : korintombel-
ieknek irt elso̗ leuelenek tizo̗nhar-
madik rezebe Nunc autem manet
fides : spes : et charitas : tria · hec : ma-
ior autem horum est charitas : Mo-
stan kegek megh marad hit : re-
mensek : es zeretet : Nagob kegek ez-
o̗knel az zeretet : Az bodok zent pal
apastalnak ez mondasa melle : Imel-
-eten kerdest tehetne ualaki : Valion m-
ićoda lelki Iozagh az : mel az tho̗b lel-
ki iozagnal no̗mo̗sb : es draǵalatosb ? ezt
igo̗n Io megh tudnotok : hoǵ enćo̗lko̗-
-ǵeto̗k ez no̗mo̗s dragalatos kenćo̗th
megh keresno̗to̗k : Votak azert nekiek : 
kik azt montak : hoǵ az to̗b lelki Ioz-
agok ko̗zo̗t no̗mo̗sb es draǵalatosb az alazatos- -sagh
<hit> mert o̗ mindo̗n lelki Ionak ǵo̗k- 
kere : de ezo̗knek mondasok hamis · 
mert az alazatossak eǵo̗t megh mar-
adhat az halalos binnel : Erro̗l monda
zent lelo̗k isten : az bo̗ćnek zaia attal · 
uaǵon ki maǵat calarsagal alaz'a me-
gh : es az o̗ belso̗i telleso̗k alnoksagal : 
Nekiek touaba azt montak : hoǵ az
to̗b lelki Iozagokko̗zo̗t no̗mo̗sb az hit : 


{2}
{1v}
ezo̗k az o̗ mondasokat bizonutottak
imezel : mert az hitnelkil senki nem
iduo̗zo̗lhet : de ezo̗knek mondasokes
hamis : Mert az hit megh az gonoz-
-okbaes talatatik : so̗t megh az o̗rdo̗g-
-o̗kbe es : erro̗l ira zent Iakab apastal · 
az o̗rdo̗go̗k hÿzik es retto̗gik : tudnia-
mint az istent Nekiek touaba azt
montak : hoǵ az lelki iozagok ko̗zo̗t
no̗mo̗sb az bo̗cesegh : ezo̗k az o̗ mo-
ndasokat bizonutottak imezel : mert
salamon kiral mindo̗n zepsegnek fo̗-
lo̗tte zerethe o̗tet : de ezes hamis : me-
rt ez uilagÿ bo̗ćessegro̗l : uǵ ir zent
pal apastal : Ez uilagnak bo̗ćesseǵe
balgataksagh istennel Nekiek to-
uaba azt montak : hoǵ az lelki Ioza-
-gok ko̗zo̗t no̗mo̗sb az zÿzesek : Ezo̗kes
mondasokat bizonutottak ezel : mert
az zÿzesegh anǵaloknak huǵa : de
ezo̗knek mondasokes hamis : Mert me-
gh embo̗r Cak az zÿzesseǵel el karho-
-zhatik : Erro̗l monda zenth ǵergo̗l
doctor : mikepen az lampas az olaina-
-lkil nem uelagosut : ezo̗nkepen az zÿ-
zesek istennel nem kedues az eǵeb
Iozagos miuelko̗deto̗knel kyl : toua-
ba nekiek azt mondottak hoǵ az lel-
ki Iozagok ko̗zo̗t no̗mo̗sb az remensek · 
ezo̗kes az o̗ mondasokat bizo̗nutottak


{3}
{2r}
Iob patriarkanak mondasaua : ki uǵ
monda : ualʼ <h> remensego̗t es <Io̗ć> Iwć
az o̗ro̗k eletre : de ezo̗knek mondasok-
es hamis : Mert uǵ monda dauit az
zotar ko̗nbe : spes Inpiorum peribit : az
kego̗tleno̗knek remensego̗k el vez Nek-
iek touaba azt montak hoǵ az lel-
ki Iozagok ko̗zo̗t no̗mo̗sb az bekesegh · 
ezo̗kes az o̗ mondasokat bizonutot-
-tak urunknak mondasaual : ki uǵ
monda : zent mathe iria : bodokok az
bekessego̗so̗k : mert o̗k istennek fian-
-ak hiuattatnak : de ezo̗knek uelek-
o̗desso̗k : es mondasok<es> hamis : mert
mint ez edefel megh mont Iozagokal
eǵo̗t megh marathat az halalos
bin : ezo̗nkepen ezzeles : Erro̗l ira zent
Ianos euangelista : isteni titkoknak
latasarol irt ko̗nuebe : istennek mon-
dasa : bekesego̗t uallaz : es zenuedel az
en neuemert : es el nem fogatkozalʼ : de
elleno̗d imezt uallom : mert az elso̗
zereto̗det el hattad Tehat o̗ro̗k min-
do̗nhato Io isten : ha mind ez fo̗lo̗l m-
egh mondot lelki Iozagokal : az halal-
os bin ego̗t megh maradhat : mićodalel-
ki iozagh az : kiho̗z az halalosbin sem-
ikeppen nem ferheth : es mel az to̗binel
no̗mo̗sb es draǵalatosb : Bÿzon ha megh
akariatok tudnotok : nem egeb : hanem


{4}
{2v}
az zent zereteth : kiro̗l uǵ ir zent pal
apastal : korintombelieknek irt elso̗ le-
uelenek tizo̗n harmadik rezebe Si lin-
guis hominum loquar et angelorum : 
ha embo̗ro̗knek es anǵaloknak neluo̗-
-ko̗n zoliak : zereteto̗t keǵek ne ualiak : 
uaǵok mint az zolo erć : es az pengo̗
Cimbalim : es ha ualanam az Io̗uendo̗
mondasnak malaztiat : es tudnek mi-
ndo̗n titkokat : es mindo̗n tudomant · 
es ha uona ol hito̗m : hoǵ heǵet hele-
ro̗l mashelre uihetnem : zereteto̗t ke-
-ǵek nem uallanek : semi uagok : Deha
megh mindo̗n Iozagomat adnam az
zegeno̗knek : es testo̗met adnam tiz-
o̗nualo megh eǵetesre : zereteto̗t keg-
-ek nem uallanek : semit neko̗m nem-
haznalna : Vgmond touaba rola ze-
-nt agoston doctores : Valaki az zent
zeretetnek regulaia zerent elʼ : eth ez
uilaǵon : nem mondattatik ez em-
bo̗rnek : sem anǵalnak : de istennek · 
hogh keǵek az zeretet leǵo̗n mindo̗n
Lelki Iozagoknal no̗mo̗sb : es dragalat-
-osb : megh bizonuttatik okkossagok-
-al es elo̗zo̗r racione finalitatis
az uegnek okossagaual : melnek megh
ertesere ueǵeto̗k az pogan bo̗chnek mo-
-ndasat : vgmond<:> o̗ : No̗mo̗sb az vegh
mind azoknal : melek zo̗ro̗ztettek az
uegre : Ez mondasnak megh ertesere
peldat uehetto̗k : az egessegro̗l : es az vr-


{5}
{3r}
uossagrol /: miert zo̗ro̗ztetik az vruo-
sagh : nem eǵebert : hanem az o̗ ueǵeie-
rt : az az az eǵessegert : mert az uru-
ossagnak ueǵe az eǵessegh : hat Iob az
eǵessek mindo̗n uruossagoknal : De
az zent zeretet mindo̗n Iozagoknak
ueǵe : mint zent pal apastal iria : timo-
teus pispo̗knek irt elso̗ leuelenek elso̗
rezebe : hat o̗ mindo̗n lelki Iozagokn-
al no̗mo̗sb es dragalatosb Masoćor
az ko̗zelletelnek okossagaual : mert
az harom isteni iozagok : tudniamīt
az hit : remensegh : es zeretet : ko̗zelben
uannak istenho̗z : hodnem mint az to̗b
lelki Iozagok : Ezert mert az isteni Io-
zagok : istent o̗nno̗n magat nezik : ez ha-
rom Iozagok ko̗zo̗t kegek : az zeretet Io-
nkab nezÿ istent : ko̗zelbenes uaǵon
istenho̗z : ezert mert az isten zereteth · 
mint zent Ianos euangelista iria : hat
ebbo̗l ko̗uetko̗zik : hoǵ az zent zereteth
mind az isteni Iozagoknal : es mind
az to̗b lelki Iozagoknal : no̗mo̗sb es dra-
galatosb / Harmacor az eko̗ssegnek
okossagaual : mert az oletan Iozak : m-
-el egebeknek eko̗ssego̗t ad : az to̗binel
no̗mo̗sb es dragalatosb : de az zenth
zeretet az : mel mindo̗n lelki Iozagok-
nak eko̗ssego̗t ad : mert mikepen az
eko̗s ruha : megh eko̗so̗t embo̗rt : ezo̗n-
kepen az zenthzereteth az lelki Iozag-
-okat : hat az to̗binel No̗mo̗sb es dragab : 


{6}
{3v}
Negećo̗r az megh maradasnak okossa-
-gaual : mert az olietan Iozagh azto̗b io-
zagoknal no̗mo̗sb : amel touab megh ma-
-rad : de az zent zeretet touab marad m-
-ind az hitnel : mind az remensegnel : M-
-ert az hit menorzagba nem lezo̗n : amit
mast hitunkel hÿzunk : ot zo̗meinkel
lattiok : az remensegh sem lezo̗n : mert
amit mast remenlunk : azt menorza-
gba niluan ualʼok : De az zent zereteth
o̗ro̗ke megh marad : Erro̗l ira zent pal · 
az zeretet soha el nem fogatkozik : Az ze-
-nt zeretetnek azert meltosagat megh go-
ndoluan az hogo neuo̗ doctor : ugmond
rola O zent zeretet nem tudom m-
-it mongak az the dicereto̗dro̗l egebeth · 
hanem Cak ezt : hoǵ istent menorzagbol
le hozad : es az embo̗rt ez fo̗dro̗l menor-
zagra fel emeled ¶ Vgmond touaba rola
zent agoston doctores : Cak az zereteth
az : mel megh go̗z mindo̗no̗keth : es ual-
aholot leend hoza uonzon mindo̗no̗ket : 
uǵan ezert mindo̗n lelki Iozagoknak
kiralne azzońa Masoćor bizonutat-
-ik hoǵ az zent zeretet az to̗b lelki Ioza-
goknal no̗mo̗sb : es dragalatosb : zent
irasokal ¶ Elo̗zo̗r azert hozom ez melle
urunknak mondasat : ki az zent euan-
-geliomba ki monda : hoǵ leǵ elso̗ es na-
gob parancolat ez : hoǵ zereso̗k isteno̗n-
ket : telles ziuo̗nkel : telles lelkunkel : es


{7}
{4r}
telles elmenkel De mondhatna ualakÿ
Imez harom ko̗zo̗l : melikert tartozom
en Ionkab isteno̗met zeretno̗m : Azerte
hoǵ tero̗mto̗t : Auaǵ hoǵ megh ualtot : 
auagh keǵek Cak az o̗ felsego̗s Iouota-
ert : Ez kerdesre felel zenth tamas doctỏ
es ugmond : zeretnunk az istent azerth
hoǵ tero̗mto̗t : ez az termezetzerent ualo
zereteto̗t nezÿ : Mert mindo̗n embo̗r ter-
mezetzerent zeretÿ azt akito̗l uaǵon : m-
-int az fiak zileio̗ket : touaba zeretnunk
az istent azert : hoǵ megh ualtot : ez az
hala adast nezÿ : mert hala adassal tar-
tozunk o̗ felsegenek rola : De zeretnūk
az istent az o̗ Iouotaert : ez az tekelle-
to̗s zent zeretet : Mem kel azert istenth
uǵan attaliaba azert zeretnūk : hogh
tero̗mto̗t : sem azert hoǵ megh ualtot : 
de Cak az o̗ uekhetetlen naǵ Io uota-
-ert : uǵhoǵ ha niluan tudnok Hoǵ iste-
-n el karhoztat : meǵes kellene zeretnu-
-nk : iǵ zerethe az istent az bodok zent
agoston doctor : kiro̗l uǵ oluastatik -
Cum beatus augustinus semel ora-
ret dominum in sua cella : Mikoron
az bodok zent agoston ecćo̗r cellaiaba -
urat Imadna : Neki ielo̗nek urunk Cr-
ristus es monda neki : Agoston zereche ? 
engo̗met : kinek monda az bodok zenth
agoston : Tudod uram mert zÿuem zere-
nt zeretlek : tehat moda neki urunk : M-
nigad megh agoston : mikepen zerech : kinek


{8}
{4v}
felele zent agoston es monda : uǵ zeret-
o̗m en the felsego̗det : az the Io uotodert · 
hoǵha en bennem mine tetemek uanak · 
ezo̗k mind aran gertʼak uonanak : es
bennem mine uer uaǵon : mind draǵa-
latos balsamom uona : Ezo̗ket en felseg-
-o̗dnek tizto̗ssego̗dre mind megh eget-
-nem Ezt haluan urunk monda
esmet zent agostonnak : ennel Ionkab
nem zereche agoston : Monda esmet
zenth agoston : Ol igo̗n zereto̗m en tefel-
sego̗det : hoǵha enbennem mine erek
uannak : Ezo̗k mind aranbol zo̗t ko̗tte-
-lek uonanak : Ezo̗kel en olʼ igo̗n hoz-
am ko̗to̗znelek : hoǵ o̗ro̗kesoha to̗led
el ne zakathatnek Kinek monda
harmaćores Megh ennel Ionkab
nem zereche agoston : Tehat monda
zent agoston : mith mondhatok men-
-nek es fo̗dnek tero̗mtheie : ki mindo̗n
embo̗ro̗knek zÿuo̗knek titkokat attal
latod : ol igo̗n zereto̗m en the felsego̗d-
-eth az the nagh : es uekhetetlen Iouo-
todert : hoǵha lehetsego̗s uona ez : en is-
ten uonek mikepen te az<es> uagh : es<en> te
embo̗r uonal : mint en az uagok : az en is-
tensego̗meth neko̗d adnam : hoǵ isten-
lennel : mint mondam mert az uagh · 
es en embo̗r lennek minth azes uagok · 
Ezt haluan urunk : el enezek oztan ze-
nth agostonnak elo̗le Azert mondam
az Io ko̗ro̗ztinnek az istent : Cak az o̗ Io


{9}
{5r}
uotaert kelʼ zeretnie Touab'a hogh
az zent zeretet leǵo̗n mindo̗n lelki Io-
zagoknal no̗mo̗sb : es dragalatosb : bÿzon-
uithia zent Ianos euangelista es : elso̗
leuelenek neǵedik rezeben : es ugmon-
drola : Az isten zereteth : es ualaki lako-
zik zeretetbe : istenbe lakozik es isten
o̗ benne ugmond rola zent agoston
doctores : Nem az lelki ioknak sok zami · 
nem azido̗nek huzouota : de az zereteth
neueli az erdo̗mo̗t : mel zent agoston-
-nak mondasabol uehetʼo̗k : hoǵ az ki zer-
etetbe uaǵon : to̗bet erdo̗ml istento̗l eǵ
misset haluan : hodnem mint aki an-
-nalkil uaǵon : zaz ezo̗rt hallana : vǵan
ezo̗nkepen aki eǵ auemariat mond
zeretetbe : erdo̗mo̗sb : hodnemha zaz ezo̗rt
mondana annalkil : Erdo̗mo̗sb touaba
zeretetbe eǵ napot bo̗ito̗lnie : hodnem ha
zaz ezo̗rt eztendo̗ket bito̗lne annal kil : 
hat no̗mo̗s Iozagh az zent zereteth . 
touaba ugh mond rola zenth bern-
ard doctores : Mikepen az aran fo̗lo̗l m-
-ulat draǵasagaual mindo̗n erco̗keth · 
ezo̗nkepen az zent zeretet : mindo̗n lel-
ki Iozagokat : es mindo̗n kazdaksagokat · 
vgmond touaba : Mikepen az zep ruha · 
az testo̗t Codalatos kepen megh eko̗sit-
ti : es az draǵa ko̗ az aran go̗ro̗t : Ezo̗n-
kepen az zenth zereteth az lelko̗t ze-
-nt ieronimus doctores zol rola es
vg mond : Mikepen az zereteth nem ualʼ-
lo elo̗t : menorzagnak kapuia be tetetik : 
ezo̗nkepen az zeretet uallo elo̗t : megh nit


{10}
{5v}
tatik ugmond zent amburus doctor-
es rola : Mikepen ez testi tÿz : mindo̗n ro-
-sdat megh emezt : ezo̗nkepen az istenÿ
zeretetnek tÿzÿe : az binnek mindo̗n ro-
sdaiat embo̗rbo̗l kÿ rekezti O azerth
dragalatos ǵo̗nzo̗m zent zeretet : bizon-
aual the uagh az : ki minket menorza-
gra be uiz : The uagh az : ki miuelunk
istennek titkait megh erteto̗d : es uel-
unk megh fogattatot mi leǵo̗n az ho-
zusagh : zelo̗ssegh : magassagh : es mel-
segh : mint zent pal apastal iria : The
uagh touaba az : ki nekunk az peni-
tencianak utat edo̗sse tezo̗d : zent ago-
stonnak mondasa zerent ki ug mon-
d : aki zereth ez nem mulkalkodik : 
Mert mindo̗n munka az nem zeret-
o̗knek nehez : Cak az zeretet az : melʼ
az nehessegnek neueth nem esmerÿ : 
ugmond meges O zent zeretetnek igaia : 
Mel kinen terhelz megh : Mel edo̗sso̗n ko̗-
to̗z megh : es mel iduo̗ssego̗sso̗n uigaztaz
megh : Mert az zeretet nem esmer kesse-
ro̗sego̗t de edo̗ssego̗t : az zeretetnek az-
-ert huǵa az edo̗ssek Harmaćor biz-
onutatik hoǵ az zent zeretet az to̗b
lelki Iozagoknal no̗mo̗sb es dragala-
tosb peldakales : uǵan ezert embo̗rnek
iduo̗sseǵere igo̗n ziksego̗s elso̗ peldank
uaǵon esaurol : kiro̗l uǵ ir zent pal : si-
doknak irt leuelenek tizo̗nketto̗d rezebe : 


{11}
{6r}
esau az penitencianak go̗mo̗chet m-
egh nem talala : sem bineinek bocian-
attiat nem uehete : Iollehet ko̗nhulla-
tassalʼ kereste leǵo̗n : Oka ennek ez : m-
ert nem bankodek bineiro̗l isteni ze-
-retetbo̗l : de pokolnak kenaitulualo fe-
lelmebe Mas peldank uaǵon az zent
euangeliombol : zent <I> mathe iria eua-
ngeliomanak . X . X . ij : Az eǵ embo̗rro̗l : 
ki az Calardos embo̗rnek menekzo̗-
iebe be mene : es nem ualuan menek-
zo̗ÿ ruhat : Megh ko̗to̗ztetek kezei es-
labaÿ : es az kilso̗ setetsegre uettetek · 
Valon kit peldaza ez embo̗r : nem eg-
-ebeth hanem az zeretetnel kil elo̗
embo̗rt : Mit peldaz touaba az men-
-ekzo̗i ruha ? nem eǵebet hanem az
zenth zereteto̗t : ualakik azert ze-
-nt zeretetnek ruhaiaual nem o̗t-
o̗ztetik fel lelko̗ket : ezo̗k az Calar-
do̗s embo̗rnek : az az istennek Me-
-nei menekzo̗iet megh nem kostol-
hattiak Harmad peldank uaǵon
az eǵ apaćarol : Olaz orzagba azert
eǵ kalastoromba : rekezto̗t apaćak la-
koznak uala : az to̗bi ko̗zo̗t az eǵik Ig-
o̗n sanaru penitenciat tartuala : Me-
rt o̗ sokat bo̗ito̗luala : sokat uigazua-
la : es hozan Imadkozikuala : <.> uǵan-
nera hoǵ : az to̗b apacaktul ugan
zenthnek alittatik uala : Mikoron


{12}
{6v}
azert ez megh korult uona : es megh ho-
tuona : es naǵ tizto̗sseǵel testet koporso-
-ba az zent eghazba be uittek uona : Az
ko̗uetko̗zo̗ eććaka : az to̗b zÿzek az zen-
th eghazba el be menenek : hoǵ az test
ko̗rno̗l Imadkoznanak : tehat latak hat
az koporso tellesseǵel el ego̗t : hat az te-
stenekes Cak az hamma uaǵon : mel
uala dohos minth az pokol : Mikoron
ezt lattak uona : el Iedenek : es kerek ur-
istent hoǵ az o̗ allapattiat nekik m-
egh ielo̗ntene : tehat ime azon eiel
ez zÿz : naǵ retteneto̗s abrazatba az
feiedelm azzonnak megh ielo̗nek : 
es megh monda : hoǵ el karhozot uo-
na ezert : hoǵ az to̗b apacakal gak-
-ortha feddo̗t uona : Es neki az to̗b zÿ-
-eketh hamissan ǵakortha be attauo-
-na : Es ennek miatta az isteni ze-
reteto̗t benno̗k megh bantotta uona · 
Ezt megh monduan el enezek elo̗le
O azert zÿzek : kerlek tito̗ket teken-
ćeto̗k megh allapattokat : es gondolia-
tok megh eletto̗ket : Ne bizzatok hozu
Imadsagtokba : sem sok viz kinir bo̗it-
to̗to̗kbe : sem eiel kelesto̗kbe : mert bÿz-
on megh ezo̗kel nem Iduo̗zo̗lhetto̗k : se-
m touaba tÿztasagh tartastokba : mert
ha olʼ tiztasagot tartanatok mint az zÿz
maria : ha tÿ eǵmast zoliatok : egma-
st ragalmazatok : eǵmast go̗lo̗lito̗k : 
bÿzon zeretetnel kil uattok : mert zent


{13}
{7r}
pal monǵa : az zeretet nem patuarko-
do : Az zeretetnelkil keǵek senki istennek
zÿnet nem lathattia : hoǵ uǵ leǵo̗n zent
agoston doctor mongia : Attiamfiai ual-
iatok az zereteto̗t : kinelkil soha senkÿ
istennek zÿnet nem lathattia : Vesseto̗k
ueǵet azert az ǵo̗lo̗segnek : es eǵmast iste-
-nert es istenbe zeresseto̗k : es euel az bi-
ntes el tauoztathatiatok : istennek zin-
ethes megh lathattiatok αmen De m-
ondhatna ualaki : Im hallom en
es erto̗m : melʼ igo̗n no̗mo̗s iozagh az ze-
-reteth : mel azto̗b lelki Iozagokat mind
fo̗lo̗l mulattia : de akarnam megh tud-
no̗m es erteno̗m : minemo̗ iego̗kbo̗l esm-
-erhetne megh embo̗r : hogh ha uaǵon is-
teni zeretetbe auagh ninchen : Ez kerde-
snek megh ertesere : az doctoroknak m-
ondasok zerent : imigen felelhetunk : ho-
gh ezt embo̗r imez negh iego̗kbo̗l esmer-
hetÿ el Elo̗zo̗r Az ko̗ro̗ztien hitnek ua-
lasanak iegebo̗l : Mert az bÿzon ko̗ro̗z-
tien hit nelkil Nem lehet senki zeret-
etbe : Erro̗l ira zenth pal : Az hitnelkil
lehetetlen hoǵ embo̗r istennek kedues
lehesso̗n : enneten uagon hoǵ mind az-
huztok : eretno̗ko̗k : hitto̗l zakattak : pog-
anok : es halalosbinbe elo̗ ko̗ro̗zteno̗k · 
nem ualnak bizon zereteto̗t Mas ieg-
bo̗l Az tizta es Io lelki esmeretnek ieg-
ebo̗l : erro̗l ira zenth pal apastal : finis
precepti est charitas : de corde paro : et


{14}
{7v}
Consciencia bona : et fide non ficta : az
parancolatnak ueǵe az zeretet : tÿzta
<lelkÿ esmeretbo̗l> zibo̗l : Io lelki esmeret-
bo̗l : es nem tetteto̗s hitbo̗l : valakik azert
fertelmes lelki esmereto̗t ualnak : ezo̗k bi-
zon zereteto̗t nem ualnak harmad ie-
gbo̗l az istennek parancolatinak me-
gh tartasinak iegebo̗l : kiro̗l ugmonda
urunk : zent Ianos euangelista iria : ual-
-aki ualia az en parancolatimat : es m-
-egh tartia azokat : az aki engo̗met zer-
-eth : vizont ualaki istennek parancolat-
-it nem tartia : <k> ez bizon zereteto̗t nem-
ualʼ : akar mint monǵa zaiaual : hogh
isteneth zerethÿ : Erro̗l ira zent Ianos · 
elso̗ leuelenek masodik rezebe : valaki
azt monǵa hoǵ istent zeretÿ : es az o̗ pa-
rancolatit nem tartia : hazugh ez : es
bizonsagh ninchen o̗ benne : aki kegek
az o̗ igeieth megh tartia : bizonaual
istennek zeretete tekelleto̗s o̗benne
Neǵed iegbo̗l felebaratunknak zeret-
etinek iegebo̗l : Mert ualaki felebarat-
-iat istenert es istenbe zeretÿ : ez Isteni
zeretetbe uaǵon : Valaki keǵek go̗lo̗li : 
ez zertetet nelkil uaǵon : Erro̗l ira ug-
an azon zent Ianos : ualaki azt mo-
-nǵa hoǵ istenth zereti : attÿafiat ke-
-ǵek go̗lo̗lÿ : hazud ez : Mert ha nem
zeretÿ attÿafiat kit lat : mint zerethe-
ti istenet kit nem lat ? ez neǵ iego̗k-
bo̗l esmerhetito̗k azert el : hoǵha uat-


{15}
{8r}
tok isteni zeretetbe auagh nem De
mondhatna meges ualaki : Im er-
to̗m Imar az zent zeretetnek draga-
latos uotat : aztes minemo̗ iego̗kbo̗l es-
merheto̗m el : ha uagok zeretetbe auaǵ
nem : de akarnam Imar Megh tudnom · 
ha en zeretebe nem uagok : hoǵ kellene
enneko̗m az zenth zeretetnek no̗mo̗s ke-
-nchet megh keresno̗m : kerlek tanulia-
-tok megh : es haznaltok uele : hoǵ azert
megh erćeto̗k : az zenth zeretetnek m-
egh keresessere : Imez hat dolgok zÿk-
-sego̗sso̗k Elso̗ az bino̗knek zorǵalma-
tossaǵalualo el tauoztatasa : Erro̗l mo-
nda dauit profeta : qui diligitis dominum
odite malum : kik zeretito̗k urat ǵo̗l-
o̗leto̗k az gonozt : Vǵmod touaba zent
agoston doctores : az zeretet : es az hal-
alosbin : egmas ellen ellenko̗dnek : mi-
nt az viz az tÿz ellen : ha azert egiketh
embo̗r zÿuebo̗l telesseǵel ki nem zag-
attia : az masikat bele nem plantalh-
atÿa Mas zÿksegh az istennek Io te-
teminek gakortaualo megh em-
leko̗zete : Kiro̗l uǵmond zent agoston · 
Az isteni zeretetnek benno̗nkualo fel-
gierieztesere : es neuelesere : semit haz-
nosbnak nem esmero̗k : mint az isten-
nek Io teteminiek megh emleko̗zet-
-it Harmad ziksegh urunknak kena-


{16}
{8v}
nak halalanak aietatossagalʼ ualo
megh gondolattia : kiro̗l ugmond ze-
nt bernard doctor O vram iesus : mi-
ndo̗nnek fo̗lo̗tte zereteto̗sbe tezo̗n te-
go̗d enneko̗m : az ken zenuedesnek po-
hara : mellet az en iduo̗ssego̗mert m-
egh kostolal Ez melle peldatok uagon
az puplikanus neuo̗ madarrol : kit az
aspis neuo̗ kego igo̗n go̗lo̗l : Mikoron az-
ert ez madar fiait ki ko̗ti : es az utan
fezkebo̗l ki mego̗n : az kego az o̗ fezketh
megh ostromlia : es fiait mind megh
o̗ldo̗ssÿ : Megh teruen ez madar : es fia-
it halua latuan : ko̗no̗ro̗l raitok : Es a-
-nnera zereti o̗ket : hogh mellet megh
uaia : Vereth bociatia : fiainak oztÿa · 
es aual o̗keth uizonth fel tamaztÿa · 
Mikoron oztian fiai fel neueko̗dend-
-nek : akÿk kozo̗lo̗k raitha ko̗no̗ro̗l-
endnek : azokat az fezo̗kbe magaual
megh tartia : Akik keǵek raitha ne-
m ko̗no̗ro̗lnek : Mikepen halalatlan-
okat az fezo̗kbo̗l mind ki hańa Valion
vram mindo̗nhato isten : lelo̗k zerent
kit peldaz ez madar : bÿzon nem ege-
beth hanem az aldot Cristus iesust · 
kit peldaz touaba az aspis kego : nem
egebeth hanem az aǵ ellensego̗t pokol-
belÿ o̗rdo̗go̗t : kiket peldaznak touaba
ez madarnak fiai : feienked minketh · 
mit peldaz touaba ez madarnak fezke : 


{17}
{9r}
nem egebet hanem ez vilagot : Mikepen
azert az madarnak fiait az aspis keǵo
megh o̗lÿ : Ezo̗nkepen mies feienked az
elso̗ zilenknek uetko̗knek miattok : m-
nd megh hotunk uala : De ame ez no̗m-
o̗s madar : az artatlan Cristus iesus : ko̗-
no̗ro̗luen raitunk : veret az naǵ zeretet-
bo̗l ertunk ki bociatʼa : kiuel minket az
halalbol fel tamazta : ha azert latanǵa
halalatlansagunkat : mint az madar
am hoǵ fiait az fezo̗kbo̗l ki hańa : ezo̗n-
kepen minket ez uilagbol ki han : houa ? 
az o̗ro̗k kenra : ha touaba latanǵa ho-
gh o̗tet zeretto̗k : es neki hala adok ua-
gunk : megh tart az fezo̗kbe : az az eth
ez uilaǵon malaztiaba : es Io̗uendo̗be az
o̗ zent orzagaba Neged ziksegh az is-
tennek parancolatinak megh tartasa : 
kiro̗l uǵ monda urunk az zent euan-
geliomba : ualaki tartia az en paran-
colatimat : az aki engo̗m zereth o̗to̗d
ziksegh ez uilagi zeretetnek el tauoz-
-tatasa : Mert uǵ ir zenth Ianos : Ha ua-
laki zereti ez uilagot : ninchen az at-
-tia istennek zeretete o̗ benne hatod
zikseg az isteni zeretetnek megh ke-
resessere : felebaratunkalualo ergal-
massagh tetel : kiro̗l uǵ ir azon zent
Ianos : ha ualaki ualia ez vilagnak
kazdaksagat : Es latangia az o̗ attÿfiat
ziko̗lko̗dnie : es megh uońangia az-


{18}
{9v}
ergalmassagh tetelt o̗ to̗le : Mint ua-
ǵon istennek zeretete o̗benne ? olʼmi-
nt azt mondana : ninchen ez eleten-
be istennek zeretete : oka keǵek ennek
ez : mert amit az zeǵenel tezunk ur-
-unk Cristussal tezo̗k azt : mint o̗ m-
aǵa monda az zent euangeliomba · 
hoǵ keǵek uǵ leǵo̗n : imez peldabol
Ionkab megh erthetito̗k Vǵ oluas-
tatik az bodok zent ersebo̗t azzon-
rol : ki maǵari kiralnak leanÿa
ualʼa : ki hazassagra az turingia
beli herćegnek adatot uala : ez az
to̗b lelki Iozagok ko̗zo̗t : az ergalm-
assagnak Iozagaual Ionkab fenlik-
uala : Mikoron azert ecćo̗r eǵ pok-
los mentuona o̗ hoz'a : ki iǵo̗n ruth-
-uala es dohos uala : kezde ezo̗n ker-
nie hoǵ o̗tet o̗nno̗n maǵa megh fir-
o̗ztene : Tehat az bodok zent Ersebo̗t az-
zon : ki isteni zeretettel telles ualʼa : m-
egh firo̗zthe o̗tet : es ezuttan ettellel
kezde kenalnia : kinek monda az po-
klos : addek en sem ezo̗m : sem izom
mignem temagad o̗ledbe agashaza-
dba be uiz : es uradnak aǵara fekteć
Ezt haluan az bodok zent ersebo̗t
azzon : az isteni zeretetel megh go̗zet-
tetuen : Legottan fel ueue o̗tet : agasha-
zaba uiue : es vranak aǵara fektete · 


{19}
{10r}
Ez utan uranak paplanaua be lepo̗de · 
O o̗ro̗k mindo̗nhato isten : valion kÿ
tenne mast ezt : Ezo̗n ko̗zbe to̗rtenek vr-
anak az herćegnek haza menie : es ez
dologrol mikoron zent ersebo̗t beuadol-
tatot uona : Megh haraguduan ura fe-
gueret ragada : Es agashazaban besÿet-
-uen : az paplant az poklosrol el ranta · 
akaruan o̗tet kette uagnia lata az-
erth tehat aǵan urunk Cristus iesus
elfezo̗lue fekzik : Ezt latuan az herćek · 
megh essek ziue : el hagita feguereth · 
es urunk elo̗t le esuen : naǵ sirassal
bineit monda : Ime azert ezbo̗l megh
teccik : mert ualamit az zeǵeno̗knek
tezunk : urūknak tezo̗k azt : elleten no̗-
mo̗s Iozagokal keresheti megh embo̗r : az
isteni zent zeretetnek dragalatos ke-
ncheth : Ezo̗kel kerese megh az bodok ze-
-nt elexsius : kiro̗l imigen oluastatik · 
Az zent alexsius romai no̗mo̗s
urnak eufemianusnak fia uala : Me-
el eufemianus az Cazarnak uduaraba
legh elso̗ uala : kinek naponked harum
ezo̗r uitezo̗k alnakuala uduart : kik
mind aranasbarsonal o̗to̗ztetnek uala · 
es partha o̗uel o̗uedo̗znek uala : Vala
keǵek ez eufemianus igo̗n ergalmas
embo̗r : Naponked az o̗ hazaba harom
aztal zeǵeno̗k etetnek uala : kiknek az-
talokra o̗no̗n maga zo̗melezerent zo-
lgal uala : es kilenćed ora koron : o̗es


{20}
{10v}
zo̗rzeto̗s Iamborokal es eǵhazÿ embo̗ro̗-
kel : urnak felelmbe elesego̗t uezo̗nuala · 
Kinek hazasa aglaes neuo̗ : hassonlatos Io-
zagal fenlik ualʼa Mikoron azert nekik
fiok nem uona : azsok Iambornak ko̗no̗r-
ǵesso̗kre : kik az o̗ alamisnaiokal elnek
uala : vristen nekik eǵ zep firfiv mag-
zatot ada : kit alexsiusnak neuezenek · 
es ez magzatnak letelenek utanna · 
az tÿztasagtartasba mind halalik me-
gh maradanak : Az ǵermo̗k azert ne-
ueko̗duen : adatek diaki tudomanra : kÿ
olʼ elo̗s elmeio̗uala : hoǵ riuid ido̗nek al-
atta : az poǵan bo̗ćeknek ko̗nuo̗ket m-
ind el tanula es el erthe Ezo̗nko̗zbe
attia : az Cazarnak uduarabol Iego̗st
iegze neki hazassagra : Mikoron azert
az menekzo̗nek napia elo̗ue Io̗t uona <et> es
ez bodok zent alexius : iego̗sseuel eget-
o̗mbe az el nuguasra agas hazaba be
ment uona : kezde ez bodok ifv iego̗sset
az istennek felelmere tanitania : kezde
touaba az zyzessegnek tartasara inte-
-nie : Ennek utana viabol Iegh go̗ro̗iet
ki ueue : Es Iego̗ssenek viaba teue : az
parta o̗nek kiuel o̗uedzikuala annak
farkuassat es el mecće : Es iego̗ssenek
ada : es monda neki : tarć megh ezo̗k-
et zereto̗ iego̗sso̗m : migh istennek kel-
lemeto̗s : es leǵo̗n isten te ko̗zo̗tted es
enko̗zo̗ten Ez utan attianak kenće-


{21}
{11r}
bo̗lʼ uo̗n annet : mine o̗ neki ziksego̗s ua-
-la : es azon eiel titkon attianak uduar-
abol el ki mene : es az tengo̗ro̗n haioba
ile : es laodicianak uarasaba mene : En-
-nen esmet felkele : Es sirianak tartom-
-anaba edissa neuo̗ uarasba mene : holot
az zent eǵhazba : urunknak zÿne embo̗-
ri keznel kil irattatot tartatik uala · 
Mikoron azert oda ment uona : mi-
ndo̗no̗ket meleket uele uituala : az zeǵe-
no̗knek oztogatta : es Io ruhait rola leha-
nuan : zegeno̗knek ruhaiaban o̗to̗zek : es
azzonunk marianak eghazanak gador-
aba : az to̗b zeǵeno̗k ko̗ze le ile : Az alam-
isnaba keǵek melʼ neki istennek ked-
ueert adatik uala : aminere neki zik-
seghuala : megh tartiauala : es az fo̗l-
o̗tte ualoiat azto̗b zeǵen tarsinak ozto-
gattia uala onnetan hazol mikoron
ebbe attianak hire lo̗t uona : Ez uilagh-
-nak mindo̗n orzagira zolgait kilde : ho-
gh fiat zeretettel megh keresnek : es ui-
zont romaba vinnek : kik ko̗zo̗l miko-
ron nemelek edissanak uarasaba men-
tenek uona : Az bodok zent elektul m-
egh esmertetenek : de zent elek azoktul
nem : zent eleknekes azert azto̗b zegen-
-o̗kel eǵeto̗mbe alamisnat oztogatan-
-ak : Meleket zent elek naǵ hala adas-
sal ueuen : Imezt monǵa uala : halakat
adok teneko̗d uram : hoǵ en erdo̗mlo̗ttem


{22}
{11v}
az the zent neuedbe : zolgaimtul alamis-
nat ueno̗m : Az zolgak azert megh terue-
en : megh mondak hoǵ sohol megh nem
talaltathatnek Az o̗ ania keǵek elme-
nesenek napiatulfogua : agiashazanak
egik zeǵeletibe : zakot terite le az pagi-
montomra : holot naponked naǵsiras-
okat tezo̗nuala monduan : Mind addek
eth sirasba es ohaitasba <megh> megh m-
aradok : mignem az en fiamat zo̗me-
imel <h> lathatom : Vgian ezo̗nkepen iego̗se
es giaz ruhaba o̗to̗ztete magat : es na-
gh sirassal napanak imezt monda : Mi-
gh ualamit nem halot az en zereto̗ ie-
go̗sso̗mro̗l : az gerlicenek mogia zerent · 
sirasban es ohaitasba ueled eǵeto̗mbe
megh maradok Mikoron azert az
bodok zent elek : ez fo̗lo̗l megh mondot
zent eghaznak gadoraba : az zegeno̗k-
ko̗zo̗t istennek zolgalattiaba : tizo̗nhet
eztendek megh maradot uona : Eǵ ne-
minemo̗ napon : azzonūknak kepe mel
ot az zent eghazba uala : megh zolala
az zent eghaznak Custosanak : es mo-
nda neki : hozdbe az istennek embo̗ret · 
mert meltho istennek orzaǵara : Es iste-
nnek lelke nukzik o̗raitha : Az o̗ ima-
dsaga kegek : mint az to̗mienek fiste
fel meǵo̗n istennek zinenek eleibe : M-
koron azert az Custos nem erthetne ki-


{23}
{12r}
ro̗l mondana : Monda esmet neki : az
kep : az aki onnetan kiuo̗l az zent egha-
znak gadoraba il : Tehat az Custos leg-
ottan el ki mene : Es az bodok zent elek-
o̗t nagh tyzto̗sseǵel az zent eghazba be
uiue Ez dolgot mikoron mindo̗no̗k m-
egh tuttak uona : kezde mindo̗no̗ktul
tizto̗ltetnie : o̗ kegek ez vilagÿ hiu dico̗-
sego̗t akaruan el tauoztatnia : enne-
tenfel kele : es esmet laodiciaba mene : ho-
lot haioba iluen : es akara cilicianak ta-
rsis neuo̗ uarasaba menie : de istennek
akarattiabol az zel az haiot : igaz rom-
-anak partiara uete kÿ Melet latua-
-n az bodok zent elek monda magaba : At-
tamnak hazahoz mego̗k : es nala esmeretle-
n megh maradok : sem masnak tero̗ lezo̗k · 
Mikoron azert ez zeǵen zarandok roma-
-nak egik uciaian fel indult uona : Latʼa
attiat naǵ seregel igaz akoron az Cazar-
-nak uduarabol ki Io̗nie : Tehat az bodok
zent elek kezde utanna Naǵzoual Imige-
n kaiatania : Eufemianus istennek emb-
o̗re : Engo̗m zegen zarandokot fogagbe az
the zazadba : es aztalodnak morsalekaualʼ
tarćel : hoǵ meltoltassek uristen az the za-
randok fiadales erǵalmassagot tennie · 
Ezt haluan az eufemianus : fianualo kes-
sero̗segnek to̗re : az o̗ zÿuet legottan attal
iara : fianak kegek zeretetiert o̗ht uduar-
aba beuitete : es neki tulaidon hazat Cinal-


{24}
{12v}
tata : es tulaidon zolgalʼot zo̗rze : es na-
ponked kezde aztalarol tartania : o̗keǵek
az imadsagokba megh maraduala : es
testet uigazassokal es bo̗ito̗kel go̗triualʼa · 
Azuduarnak Cuffi keǵek : o̗tet sokkeppen m-
egh cuffoliak uala : Nekiek az moslekoth
neki ńakaba ontiakuala : Nekiek zakal-
at rangattiak ualʼa : es nekiek o̗tet ar-
-culʼ itik uala : o̗keǵek mind ezo̗ket isten-
-nek zeretetiert naǵbekessegel el zenue-
diuala : tÿzo̗nhet egez eztendek azert at-
-tianak hazanales : esmeretlen megh ma-
-rada Mikoron azert az bodok zenth
elek mindo̗n lelki iozagokal telles uona · 
megh esmere eletenek ueǵet el ko̗zelget-
nie : Az zolgatul ki neki zolgaluala tentat
es papirust kere : es eletenek mindo̗n re-
-ndet megh ira : Ennekutanna az leuel-
-eth markaba zoritha : es lelket istennek
megh ada Az ko̗uetko̗zo̗ uasarnap
mikoron zent peto̗r eǵhazaba : az missen
ielo̗n uona az papa az ket Cazarokal : tu-
dniamint : archadiussal : es honoriussal : es
olmint eǵez romassagal · Az eǵbo̗l hoza-
iok imeleten zozat adatek : Io̗ieto̗k enhoz-
-am mind tÿ : kik munkalkottok : es megh
uattok terheltetuen : es en megh elegit-
lek tito̗ket : Mel zot haluan : mind megh
iedenek : es mind az fo̗dre hullanak : es
ime massoćores imeleten zozat lo̗n hoz-


{25}
{13r}
aiok : keresseto̗k megh az istennek em-
bo̗ret : hoǵ imaǵon roma'ert Mikoron
kerestek uona : es sohol megh nem ta-
lalttathatot uona : esmet imeleten zozat
lo̗n hozaiok : Eufemianusnak hazaba ker-
esseto̗k : Megh kerdetek azert erro̗l eufemi-
anus : kies ielo̗n ualʼa : es monda erro̗l se-
-mit nem tudnia Tehat az papa inno-
-cencius : az Cazarokal eǵeto̗mbe eufemia-
-nusnak hazahoz menenek : Ezo̗nko̗zbe ze-
-nt eleknek zolgaia urahoz mene : es mon-
da neki : uram : ne talamtan az zeǵen zar-
andok az istennek embo̗re : mert az naǵ
zent eleto̗ : es bekessegel tiro̗ : Be menuen az-
ert eufemianus az cellaccaba : o̗tet halua
talala : es latha arciat fenleni mint ang-
-alnak : Akara keǵek az leuelet ki ueni kez-
-ebo̗l : de nem tehete : Mikoron ki ment uo-
-na az papahoz : es az Cazarokhoz : es nekik
ezt megh mondotta uona Tehat o̗kes
el be menenek hozaia : es mondanak ne-
ki : Iollehet bino̗sso̗k legunk : demaǵa feie-
delmsego̗t uisselunk : es ielo̗sben ez · mutat-
tak az papat az ko̗zo̗nsego̗s paztorsagnak
birodalmat : Ad nekunk azert istennek em-
bo̗re az leueleth : hoǵ lassok mi uaǵon ben-
ne : es hoza Iaruluan az papa foga az le-
uelet : es ottan neki enǵede : Es ime mind
az nepnek hallasara az leuelet el oluasta-
-ta : attiaes ielo̗n leuen : Az eufemianus ke-
gek ezt haluan : olmint mindo̗n ereietul
megh fogatkozuan : az fo̗dre hoteleueno̗n


{26}
{13v}
Le essek : Mikoron azert eǵ kisded ero̗t uo̗t-
uona : az fo̗dro̗l fel emeltetek : es ruhaiat m-
egh zagatuan : kezde haiat tepnie : zakalat
zagatnia : es fianak testere esuen : naǵ siras-
-sal imezt kezde mondania : O Iaÿ enneko̗m
en zereto̗ fiam : miert kessero̗tel engo̗m el ig-
o̗n megh : es enne eztendo̗tulfogua az en ke-
sero̗sego̗met naprol napra neueled : Iaÿ en
neko̗m ńaualasnak : mert Imlatlak teg-
o̗d az ńozoliaba ello̗ttem fekuno̗d : es nek-
o̗m nem zolhatnod : Iaÿ enneko̗m : mine-
mo̗ uigaztalast ueheto̗k en ez uttan ez-
o̗n ko̗zbe mikoron <mikoron> edo̗s ańa
es ezt megh hallotta uona : Mikepen az te-
nezo̗ orozlan : zokta az halot megh zagat-
nia : ezo̗nkeppen o̗ ruhaiat megh zagat-
-uan : haiat megh ereztuen : kezeit feiere
fel kućoluan : es zo̗meit menorzagra fel
emeluen : kezde naǵ sirassal az zent tes-
ho̗z sietnie : Es mikoron az soksagtul az ze-
nt testho̗z nem Iuthatna : Imezt kezde na-
gh zoual mondania : Aǵatok utat enneko̗-
-m : hoǵ lathassam az enfiamat : lelko̗m-
nek vigaztaloiat : es azt ki emte az en em-
leimeth : Es mikoron naǵ nehezen az zent
testho̗z Iutot uona : burula rea : es naǵ oha-
itassal mongia uala O en edo̗s fiam alex-
sius : En mehemnek edo̗s ǵo̗mo̗che : zo̗mei-
mnek vilagossaǵa : es lelko̗mnek vigaztal-
oia : miert to̗l ekkepen miuelunk : latod-


{27}
{14r}
uala az the uen attiadat : es engo̗met uen
anadat : naponked kessergenunk : es sira-
-nkoznunk : es nem ielo̗nted megh mag-
adat mi nekunk : Az the zolgaid fiam kil-
lo̗mb killo̗mb bozussaǵal illetnek uala
tego̗det : es nagh bekesseǵel el zenuedo̗t
uala : es ezo̗ket monduan : ottan ottan
el terieztiualʼa maǵat az zent testo̗n : es
neha az anǵali arćat kezeiuel illetiua-
-la : neha keǵek aiakiual apolgattiaua-
-la : Neha touaba maǵat az nepre ki ter-
-ituen : naǵ sirassal imezt monǵa uala
O mind tÿ kik ielo̗n uattok : siratok uel-
em eǵeto̗mbe : Mert tÿzo̗nhet eztendek az
en hazamnal esmeretlen lakozot : es en-
ne eztendo̗knek alatta nem esmertem
megh hoǵ enfiam uot : Az o̗ zolgai sok bu-
-zusaǵal illetik uala o̗tet : es mind naǵ
bekessegel el zenuediuala : Iaÿ azert en-
neko̗m fiam alexsius : ki agia az en zo̗-
meimnek az ko̗nhullatasnak kutfeiet · 
hoǵ sirassam lelko̗mnek kessero̗seǵet : eiel
es nappal Mikoron mind ezo̗ket ie-
go̗ssees megh hallotta uona : giaz ruha-
ual fel o̗to̗ztetuen : kezde o̗es az zenth
testho̗z sietnie : Mikoron azert oda Iut-
ot uona : o̗ es essek az zent testre : es naǵ
sirassal imezt kezde mondania O Iaÿ
en neko̗m : mert ma aruaia hagattam · 
es o̗zueǵe marattam : Imar nincen kire


{28}
{14v}
felʼ emelʼno̗m az en zo̗meimet : el to̗rette-
to̗t az en tiko̗ro̗m : el uezo̗t az en remens-
-ego̗m : Ma kezdeto̗t el kessero̗sego̗m : kinek
soha ueǵe nem lezo̗n : Az nep keǵek ezt
latuan es haluan : Naǵsirast teznek uala
tehat az papa az cazarokal eǵeto̗m-
be : az zent testo̗t helho̗ztetek tizto̗lleto̗s ńo-
zolaba : es az uarasnak piaćara ki uitetek · 
es ućarol ućara megh hirdettetek : hoǵ az
istennek embo̗re megh talaltatot uona · 
kit olmint mind az uaras keres uala : si-
et uala azert az nep mindo̗nfelo̗l az zent
testnek latasara : Valamel kor keǵek az
zent testo̗t illethetiualʼa : legottan eǵesse-
go̗t uezo̗nualʼa : vakok zo̗mo̗knek uela-
giat uezik uala : es o̗rdo̗ngo̗sso̗kbo̗l az o̗r-
do̗go̗k kifutnak uala Az Cazarok az-
ert Ez naǵ Codat latuan : kezdek az pa-
paual o̗magok az ńozolat uińie : hogh
o̗kes megh zento̗ltetnenek az zent testo̗l · 
Parancolanak keǵek az Cazarok : hogh
ezisto̗t es aranat hintenenek az vćak-
ra : hoǵ az nep azokra esuen : kineben az
zent testo̗t uihetnek : az zent eǵhazhoz : de
az nep az peznek zerelmet hatra uetuen · 
sietuala az zent testnek latasara es ille-
tesere : Es uegre naǵ kennalʼ el be uiuek ze-
nt bonifacius martirnak eghazaba : hol-
ot hetednapik isteni diceretbe megh ma-
raduan : zo̗rzenek koporsot neki aranbol : 
ezistbo̗l : es draǵa ko̗uekbo̗l : Melbe az zent


{29}
{15r}
tezto̗t nagh tizto̗ssegel bele helho̗ztetek : 
holot nem zo̗nt uristen az o̗ zentenek at-
talʼa : mind ez napiglan killo̗mb killo̗mb
Codakal fenleni : o̗neki diceretire : es az
o̗ zentenek tizto̗sseǵere : Megh hala azert
ez bodok zenth elexsius : mikoron irnan-
-ak urunknak ziletesenek utanna : har-
om zaz : es kilenćuen nioć eztendo̗be : Iǵ
kerese azert megh az zenth zeretetnek
kenćet : az bodok zent elexsius : kiben
halaligh megh marada : kiuel touaba
az meneibodoksagot es megh ueue : kit
enǵego̗n minekunk<es> es agion attÿa · 
es fiv : es zentlelo̗k isten : αmen Amen
Ez iras irattatot urnak ziletesenek
utanna ezo̗r o̗tzaz harminć eǵ
eztendo̗be es el uegezteto̗t aldozo
estin aki irtha aue mariat ker ff


{30}
{15v}
[[]]

{31}
{16r}
Vrnak neuebe kezdetik vr-
unk Cristusnak ziletesero̗l
eǵ zep es aietatos p̄dikacio
Vǵ ir zent lukać euangelista : eu-
angeliomi ko̗nuenek masodik re-
zebe peperit filium suum
primo genitum et pannis
eum inuoluit : et reclinauit eum
in presepio ¶ zile tudniamint az ziz
maria az o̗ elso̗ zilo̗ttet : es poz-
tokba o̗tet be takara : es helho̗z-
tete az iazolba : ez zent lukać-
euangelistanak mondasa me-
lle : urunknak ziletesero̗l har-
om lelki tanusagtok lezo̗n
primum erit virginalis partus
elso̗ lelki tanusagh lezo̗n : Az zÿz an-
anak zilesero̗l secundum erit serui-
tutis actus Masod lelki tanusaǵ
lezo̗n : az zÿz ananak zolgalattarol
tercium misterium erit nas-
centis modus harmad lelki ta-
nusagh lezo̗n : az ǵermo̗k iesusnak
ziletesenek modissagarol elso̗


{32}
{16v}
tanusagh mondam lezo̗n : az zÿz
ananak zilesero̗l : Mel melle Imezt
kel ezo̗nkbe uenno̗nk : hoǵ mindo̗n
aietatos lelo̗knek : Codalatos zepsegh
teccik megh : imezt megh gondol-
uan : hoǵ az zÿz fiat zilt : ezt ke-
-gek imez neǵnek megh gondolat-
tiabol erthetto̗k megh elso̗bo̗l
quia beata uirgo maria cr-
istum pulcerrime concepit
mert az bodok zÿz maria : az ǵer-
mo̗k iesust : zepo̗n fogada tudnia-
mint : zizesegnek allapattiaba : zen-
tsego̗s uerebo̗l : isteni celeko̗detbo̗l : 
es zent lelo̗kistennek ereibo̗l : mint
ezt gabriel anǵal megh monda az-
zonunknak luce primo capitulo
Spiritussanctus super ueniet in te : et
uirtus altissimi obumbrabit tibi : 
zent lukać iria : euangeliomanak
elso̗ rezebe : zent lelo̗k fo̗lo̗l zal the
read : es az felsego̗snek erei arnikoz
tatik megh te benned : Erro̗l monda
az zentirasbeli mesto̗r : harmad ko̗-
nuenek harmad ualazaba : vrunk
cristus zo̗rze maganak testo̗t : az


{33}
{17r}
ziznek tiztasagos : es zentsego̗s uer-
-ebo̗l : megh lelko̗sittet okos lelo̗kel : 
zent lelo̗knek miatta tero̗mtet-
-tet : Eth ezarant uǵmond zenth
bonauentura doctor : az tero̗mtes
uetetik zo̗rzesert : mert urunkn-
ak teste : zent lelo̗k istennek mia-
ta : azonunk marianak zentsego̗s
uerebo̗l zo̗ro̗ztetek : touaba urun-
knak foganattiat uristen esaias
profeta attal : az zep ueraghoz haso-
nla monduan : ecce uirgo con-
cipiet et pariet filium Ime
az ziz fogad es zil fiat : Vǵ monda
uǵan ot az profeta : tamad iessenek
go̗kerebo̗l uezzo̗ : es az megh uerag-
zik : es nukzik o̗ raitha urnak
lelke : Mit peldaza ez vezzo̗ ? az ziz
mariat : ez uezo̗nek uiraga uru-
-nk Cristust : mikepen azert az fan-
ak zep uiraga : lezo̗n az fanak ǵen
ǵesego̗s neduessegebo̗l : ezo̗nkepen
urunknak zent teste : zo̗ro̗ztetek
azzonunknak tiztasagos uerebo̗l
errol monǵa zent bernad do
ctor ha kerdetik : mikepen fogan-
-tatot


{34}
{17v}
es ziletteto̗t urunk Cristus : Mikep-
en az zep ueragh az fatul : es az Io il-
-lat az uiragtul : vǵmond touaba az
po̗an bo̗c : hoǵ arabiaba vaǵon egh
madar : mel neueztetik ormomella-
nak : ez Cak arabiaba lakozik : Ez ma-
dar mido̗n megh kezd agania : veret
bociattia : ez az napnak fene az uert
eruen : az uer megh eleueno̗dik : es be
lo̗le : az madarhoz hasonlatos mad-
ar lezo̗n : Az puplicanus madares
az o̗ hot fiait : uereuel fel tamaztÿa : 
Az orozlannak fiaies halua leznek : 
es harmadnapra orditasaual o̗ket
fel tamaztia : ha azert az termezeth
mind ezo̗ket megh tehetÿ : sokal Ion-
kab az isten : az termezetnek tero̗-
-mto̗ie : megh tehette hogh az zÿz fi-
-at fogadna es zilne secunda consid-
eratio Mast kel megh gondolnūk
hogh az bodok ziz maria : urunk Cr-
istust zepo̗n zile : tudniamint mi-
ndo̗n faidalomnal kil : mindo̗n kor-
sagnal kil : mindo̗n nehessegnel kil : 
so̗t zile ki ielo̗nthettetlen nagh o̗r-
o̗mel : es edo̗ssegel : mint ezt reǵo̗n


{35}
{18r}
megh profetaltauala esaias pro-
feta monduan Germinans
germinabit sicut lilium fog-
aduan ueragzik : mint az lilium : 
mikepen azert az lilium : az o̗ uer-
aganak ki nitasaba : nem munkal-
kodik : so̗t o̗ro̗lni lattatik : ezo̗nke-
pen az bodok ziz maria : mind ur-
unknak fogadasaba : mind zilese-
be : mind mehebe uiselesebe : semmine-
hessego̗t nem zenuede De mondha-
tna emele ualakÿ : honan lo̗n ez
hogh azzonunk maria : sem uru-
nknak meheben viselesebo̗l : sem
zileseben : valami nehessego̗t ne-
m zenuede : Ez kerdesre rea felel
az nagh albert doctor : es uǵ mo-
nd : hoǵ ez lo̗n elo̗zo̗r az istenek
hattalmassaga felo̗l : ki Codalat-
tos kepen teue ezt az zÿzel : Mint
ezt reǵo̗n megh profetaltauala
ezekhiel profeta monduan : Ez ka-
-pu az az az zÿz marianak mehe · 
be lezo̗n teue o̗ro̗ke : mert vr ment
be es Io̗t kÿ raitha : vǵ mond ez
melle zent agoston doctores : hogh


{36}
{18v}
azzonūk maria : azt visseliuala
mehebe akitul visseltetikuala : sem
coda ha isten ezt megh tehette : Mi
koron Lasok az napnak fenet az
iuego̗n attal menÿ : az iuegnek mi-
ndo̗n megh bantasanal kil : Ezo̗nke-
-pen urunk Cristus : ki fel tamadas-
anak uttana : aitho be teuen tanit-
uanÿhoz be mene : es esmet ki Io̗-
ue : ez vilagra Io̗uen az ziznek be
rekezto̗t mehebe be mene : es az ziz-
esegnek tekelleto̗sseǵe megh mar-
aduan : azzonunknak mehebo̗l az
testbe kit ot fel uo̗tuala : esmet kÿ
Io̗ue Masocor ez lo̗n hoǵ az
bodok ziz maria semi nehesego̗t
nem erze : sem urunknak mehebe
uiselesebe : sem zilesebe : urunknak
teste felo̗l : mert urunk Cristusnak
teste eǵ uala az ziz marianak tes-
teuel : mert Cak azzonūknak uer-
ebo̗l zo̗ro̗zteto̗t uala urunknak tes-
te : mint edefel megh mondatek · 
Mikepen azert embo̗rnek tulaidon
teste : mint keze : auagh laba : semi
nehessego̗t nem tezo̗n : mert azok


{37}
{19r}
uannak az termezetnek tekelleto̗s-
segere : ezo̗nkepen urunk Cristusnak
testees : nehessego̗t nem to̗n azzonūk-
nak mehebe Harmaćor ezlo̗n az
ziz ańafelo̗l : mert azzonūk fogada
urūkat artatlansagnak allapataba · 
tudniamint buiasagnal kil : zizesege
megh maraduan ·: eǵeb azzonok ke-
ǵek fogagiak fiokat : megh rontot te-
r mezetnek allapataba buiasaǵal · 
vǵan ezert kel viselnio̗k euanak
atkat : hoǵ faidalomba zilek fiokat : 
Azert ha az artatlansagba megh m-
arathattunk uona : az azzoniallatok
az zilesnek kenatul idego̗no̗k votak
uona : ezo̗nkepen azzonūk maria id-
ego̗n lo̗n : mert o̗ artatlan valʼa : ezert
monǵa zent ǵergo̗l doctor Eua na-
ture nostre mortem inseruit et cetera . 
eua az mi termezetunbe az halalt
be ota : az binert : erre karhoztatek iste-
-ntol hoǵ faidalomal zilne : ziksegua-
la az eletnek zilo̗et : az zilest o̗ro̗mel
megh tekelleni Tercia consideracio
Harmadot kel megh gondolnūk : hoǵ
az bodok ziz maria urunk Cristust
zepo̗n emtete : tudnia mint zizei teeuel · 
erro̗l eno̗kli zent eghaz : Az anǵaloknak
kiraliat : Cak az ziz emtetÿ uala me-


{38}
{19v}
nbo̗l adot teiel : es mikepen mon-
gia eǵ doctor Ludulfus : kego̗sso̗n
kel hino̗nk : hoǵ ualaminezo̗r azzo-
nūk urunkat emtette : annezor Na-
gh es kiielonthetetlen edo̗ssego̗t er-
zo̗t : Mert mikepen Coda lo̗n az zÿzn-
ek magzatot fogadnia : es zilnie : ezo̗n-
kepen Codalo̗n teiet es adnia : Mert
az ziznek termezetzerenth theie ni-
nchen : touaba ualaminezo̗r azzon-
-unk urunkat akartha kezebe ueni : 
meghfo̗ro̗ztesre : be polalasra : emtetes-
re : mind annezor terdre esuen Ima-
dtha o̗tet : mellet megh peldaz zent
eghaz a missebe : holot ualaminez-
o̗r az pap Iambor akaria urūkn-
ak zent testet illetnie : mind anne-
zor elezteb imaǵa : Erro̗l mongÿa
zenth agoston doctor O maria la-
cta Iocunde creatorem tuum
O maria : emtessed nagh go̗no̗ro̗s-
segel az the tero̗mto̗det : menorzag-
nak kineret : ez uilagnak Iutalmat : 
the o̗ neki mint ańa zolgaltas ido̗-
zerentualo eleto̗t : hogh o̗ neko̗d es
nekunk agia az o̗ro̗k eleto̗t : de ezmel-
le kerdes tamad : az kerdes kegek ez : 


{39}
{20r}
ualʼon mint hihetne embo̗r ero̗sb
hittel : hoǵ az ziz fogatta es zilthe
hurunkat : ez kerdesre rea felelhe-
tunk az zent doctoroknak mon-
dasok zerent : hoǵ ennek hiuesere
uiznek elo̗zo̗r : megh to̗rhetetlen-
okossagok : melek uettetnek az ist-
eni hattalmassagfelo̗l : erro̗l mo-
nǵa zent agoston doctor Az iste-
ni hatalom az ziz ananak me-
hebo̗l : az kis ǵermo̗knek testet ki
hoza : ki az koporso be teue leuen belo̗-
le ki io̗ue : ennek keǵek ioban me-
gh ertesere uet peldat az tiko̗rro̗l · 
mel az benne ualo abrazatnak mi-
-atta : megh nem to̗rettetik : uǵan ez-
o̗nkepen az ziz marianak zizesseǵe · 
urunknak zilesebe megh nem to̗ret-
ek Masodik ok uetetik az isten-
ni tizto̗lletfelo̗l : Mert mikepen az is-
tennek fia : menorzagba ualʼ attiat · 
kitul zilettetik mindo̗n zeplo̗nel-
kil : mikepen az uilagossagh uelago-
ssagtul : bizon isten bizon istentul · 
Ezo̗nkepen ezfo̗do̗n akara uallani
anat : mindo̗n zeplo̗nelkil ualot : 


{40}
{20v}
harmadik ok uetetik az term-
ezet felo̗l : mert az isten to̗bet tehet
hodnem mint az termezet : de az
termezet nemimeno̗ lelko̗s allatok-
at : nemztet eǵmas feleko̗zeti nelkil · 
mint peldank uaǵon azmehro̗l : kik-
ro̗l uǵmond zent amburus doctor : 
Az zizessegh ko̗z az meheknek : mert
egik masiknak feleko̗zesenel kÿl
Naǵ hertelenseǵel to̗lo̗k magot az az
raith boćiatnak : touaba az go̗nǵer
madar fabol tero̗m Az o̗lunek hÿ-
ma ninchen : Mit monǵak ¶ touaba
az fenix neuo̗ madar rol : kibe to̗b
eǵnel ez uilaǵon ninchen Ez ma-
gat megh eǵethy : hoǵ megh keezd
<hal> agania : es hamabol hoza ha-
sonlatos madar lezo̗n touaba az
anguilla neuo̗ hales : attÿanal
kil lezo̗n : ha azert mind ezo̗ket
az termezet megh tehetÿ : sokal Io-
nkab az termezetnek tero̗mto̗ie : az
isten megh tehette : hoǵ az zÿz fiat
fogagion es zilio̗n Masocor me-
ghes ennek esmeretire viznek
megh hamisithatatlan tanuk : es


{41}
{21r}
elo̗zo̗r ezt uallottak mind o to̗r-
uenbeli mind uÿ to̗ruenbeli tan-
uk : kik nagh zento̗k uotanak : m-
int o to̗ruenbe az patriarkak es
profetak : vÿ to̗ruenbe az apastal-
ok es euangelistak : ha ezt vallot-
tak hat hidno̗nk kel nekik : mert
o̗k zent lelo̗k istennek ihlesebo̗l zo-
ltanak : erro̗l ira zenth peto̗r ap-
astal Non uoluntate humana
allatta est aliquando profecia et cetera : Nem
embo̗ri akaratbol lo̗t neha az Io̗-
uendo̗ mondas : de zent lelo̗knek
ihlesebo̗l zoltanak neha az isten-
nek zenth embo̗ri Masochor ezt
uallottak az anǵalok : kik hamiss-
at nem monthatnak Am zent ma-
the euangelista iria : euangeliom-
anak elso̗ rezeben : vǵ monda az
angalʼ Iosephnek ¶ Ioseph dauitnak
fia ne akar felno̗d : ved haza az
mariat az the iego̗so̗det : mert ami
o̗ benne uaǵon : zent lelo̗ktul va-
ǵon : vgmonda touaba gabriel az-
zonunknak : Az melʼ zillettetik
te to̗led : zent hiuattatik Az felse-
go̗snek fianak harmacor ezt ual
lotta az isten o̗nno̗n maga : ky


{42}
{21v}
megh esko̗uek abrahamnak : es
zo̗uetsego̗t to̗n : urunknak ez uila
gra bociatasarol : mint moises pro
feta iria : elso̗ ko̗nuenek huzon
ketto̗dik rezeben Quarta consid-
eracio Neǵedo̗t kel megh gondol-
nūk imezt : hoǵ azzonūk mindo̗n-
nel zebet zile ez uilagra : tudnia-
mint Cristust istennek fiat : kinel
semi zeb nem lehet : erro̗l monǵa
az origenes neuo̗ doctor : soha sem-
inemo̗ tero̗mto̗t allat : ellen zep ez
uilagra nem Io̗t : mint urunk-
iesus cristus Az o̗ zepseget kegek
megh erthetʼo̗k zinenek el ualtoz-
tatasaban : kibe zine lo̗n feno̗sb az
napnal : mint zent mathe euan-
gelista iria : uǵan ezert zent pet-
o̗r ez latasnak edo̗ssegeuel : es keuansa-
gaual megh zaiosoduan : nem tudua-
la eǵebet mit mondania : ha nem Cak
ezt : uram Io nekunk eth leno̗nk O
azert aietatos lelo̗k : enćo̗lko̗gel ig el-
no̗d : hoǵ az kristusnak dićo̗sego̗s zi-
nenek latasara erdo̗ml be boćattat-
nod : Iaÿ es Iaÿ azoknak : kik ez naǵ
dico̗sego̗t el ueztik : az bino̗knek miat-
-tok


{43}
{22r}
secundum documentum erit se-
ruitutis actus Masod tanus-
sagunk lezo̗n az ziz ańanak
zolgalattarol ¶ ez melle azert
kerdik doctorok : Vallion uram
isten : minemo̗ zolgalattot to̗n
az bodok ziz maria : Az o̗ zent
fianak az Cristus iesusnak : zil-
etesenek ideien : Ez kerdesre rea-
felelnek az zent euangelistak : 
es uǵ mondnak : hoǵ fo̗kepen ne-
eǵ felʼe zolgalatot to̗n Primo el
o̗zo̗r az kis iesust ziluen kelebe-
be ueue : es ennek utanna alau-
ala ruhakba : de maǵa tiztakba o̗t-
et be takargata : Ezo̗nkepen kel lel-
o̗k zerent : mindon aietatos lelo̗k-
-nek urunkat lelkebe fogadnia : az
tizta lelki esmeretnek miatta : es
be kel takargatnia az allazatossa-
gnak miatta : Erro̗l mongia ze-
nt bernad doctor Lectulus florid-
us In quo reclinatur es suauiter
requiescit Cristus est recta conscien-
cia Az ueragos agÿ : kire helho̗ztet-
-ik es edo̗so̗<k>n nukzik az kristus : az


{44}
{22v}
Io lelki esmeret secundo virgo
maria Cristum natum fascia
strinxit : et in presepio reclina-
uit : Masod zolgalatot to̗n azzo-
-nunk maria az kis iesusnak : 
mert o̗tet be polala : es az Iazol-
ba helho̗ztete : lelo̗k zerent az pol-
anak ko̗ttelen ertetik : istenho̗z es
felebaratunhozualo zeretetunk · 
mert az zeretetnek miatta mik-
epen ko̗ttellel : meǵ ko̗to̗ztetik az
isten : es embo̗rho̗z eǵesittetik Er-
ro̗l monǵa az huǵo doctor O zent
zeretet : mel ero̗s az the ko̗tteled : ki-
-uel isten az ko̗ro̗ztfahoz ko̗tto̗zt-
tethetek : es az megh ko̗tto̗ztettet-
o̗t embo̗r the miattad az binnek
ko̗ttelet el zaggata : touaba uǵan
ebbe Ielo̗ntetik felebaratunkhoz ua-
lo bekesegunk es : mert az bekesego̗s
embo̗rnek ziueben helho̗ztetik es
nukzik urunk Cristus Vnde da-
uit dicit In pace factus est locus
eius : Erro̗l monda dauit profe-
ta bekesegbe uaǵon az o̗ hele : vǵ-
mond dauitnak ez mondasan
zent bernad doctor : mikepen az be-


{45}
{23r}
kesegbe uaǵon cristusnak hele : ez-
onkepen az haburusagba uaǵon
o̗rdo̗gnek hele tercio virgo ma-
ria cristum lactauit : Harmad
zolgalatot to̗n azzonunk az kÿs ie-
susnak : mert o̗tet emtete : Iol latti-
-ok keǵek hoǵ az teibe uaǵon feÿer
zin : melʼ peldaza az eǵeno̗s es tiz-
ta igeko̗zeto̗t : vaǵon touaba az te-
-ibe edo̗s iz : mel peldaza az ergal-
massagot : mert az ergalmassa-
-gal tartatik mito̗lo̗nk az zegen-
o̗kbe urunk cristus iesus : erro̗l
monda : zent mathe euangelista
irtha megh euangeliomanak <h>
huzono̗tto̗dik rezebe : eho̗zem es
adatok nekom eno̗m : vǵmonda
touaba : ualamit az zegeno̗k ko̗zo̗l
mennel kissebiknek tezto̗k nek-
o̗m tezito̗k Quarto uirgo ma-
ria Cristum diligenter fouit et
educauit : Neǵeco̗r azzonūk az kis
iesust zeretettel eltete : es neuele : 
melek vizel megh fo̗ro̗ztuen : kel-
ebebe uiseluen : es artalmasoktul
o̗tet megh o̗rizuen : Ezo̗nkepen kel
nekunk es urunkat : melek ko̗n hulla-


{46}
{23v}
tassal fo̗ro̗ztenunk : hoǵ mond-
hassok az dauit profetaual eǵe-
to̗mbe : vizeknek kÿfolasit adak
az en zo̗meim : mert nem o̗rzek
megh az the to̗rueno̗det O melʼ
edo̗s az ǵermo̗k iesusnak ez ellen
fo̗ro̗do̗ : kiro̗l ugmond az on dauit
profeta : Cor contritum et humili-
atum deus non despiciet Az to̗re-
delmes es alazatos zÿuet : isten ne-
m utalia touaba kel urunkat
az artalmasoktul es megh o̗rze-
nunk : Az kisded ǵermo̗knek keg-
-ek igo̗n artnak imezo̗k Elo̗zo̗r az
napnak fene : mert zo̗meit megh
bantia es copassa tezi Masochor
art az ǵermo̗knek ańanak meǵ
rontatot teÿe : mert az aǵermo̗k-
be killo̗mb killo̗mb korsagot nemz
 ¶ Ezo̗ktul lelo̗k zerent nekunkes megh
kel az ǵermo̗k iesust lelkunkbe o̗r-
zenunk Elo̗zo̗r a hiv dico̗segnek
uilagossagatul : mert uǵmond ze-
nt ǵergo̗l doctor : Quod foris osten-
ditur intus a mercede euacuatur · 
Ammi kiuo̗l muttattatik : belo̗l a-
Iutalomtul megh foztatik Masoc-
-or


{47}
{24r}
kel megh o̗rzenunk az rontot
teitul : az halalos binnek miue-
lko̗detitul : mert az halalos bin-
-nek allapatiaba to̗t Io miuelko̗d-
eto̗k : semit nem haznalnak az
bodoksagra O azert ko̗ro̗ztien
lelko̗k O Cristus iesusnak ver-
-euel megh ualtottak : Iarulia-
-tok elmeto̗kel az kis iesusnak
Iazolahoz : es gondoliatok megh · 
mert az Cristus to̗tte magat
erteto̗k zegene : fekuuen az kis
zenan : es lelki zo̗meto̗kel tek-
enćeto̗k megh : mint az zÿz ańa
zenth fiat imaǵa : es en uelem
eǵeto̗mbe mongiatok O menor-
zagnak kiralne azzona : es mal-
aztnak ańa O mi iduo̗ssegunk-
-nek eǵetlen eǵ remenseǵe : the
hozad kaiatunk : the hozad oha-
-itunk ez siralomnak vo̗lgeb-
-o̗l : Emleko̗zel megh az the zent
fiadnak kegelmesseǵero̗l : kibo̗l
mi ertunk akara zilettetni : ze-
nuedni : es megh halni : es enge-
gied hoǵ az the edo̗s zillo̗ttedet
eth ez uilaǵon birhassok mal-
aztianak miatta : es Iouendobe az


{48}
{24v}
dico̗segnek miatta Tercium do-
cumentum erit nascentis
modus Harmad tanusagunk
lezo̗n az zilesnek mogiarol : 
mel melle tudnunk kel : hoǵ ak-
oron ez uilaǵon orzagol ua-
la o ctauianus Cazar : miko-
ron urunk iesus ez uilagra zil
ettetek : orzaglasanak azert ne-
guen ketto̗d eztendeiben : miko-
ron uona mind ez uilagon na-
gh bekesegh : akoron ziletek az
bekesegnek kiralia ez uilagra · 
mint ezt rego̗n megh mondot-
ta uala dauit monduan Orie-
-tur in diebus eius Iusticia
Tamad az o̗ ideebe igassak : es
bekesegnek bo̗seǵe : Gondola az-
ert ez ido̗be octauianus Cazar · 
megh zamlaltatni ez uilagon
han orzagok uonanak : han ta-
rtomanok : han uarasok : han fa-
-luk : es han feguerfokhato emb-
o̗ro̗k : Azert paranćolatot to̗n mi-
nt zent lukać iria : hoǵ be irat-
-tatnek mind ez ko̗so̗nsego̗s uil-
ak : igh hoǵ kikimind menne az u-


{49}
{25r}
arasba : auagh faluba : honnetanu
alo uona : es az ado pezt mel eǵ
garas uala : de tiz pezt tezo̗nuala · 
az cazarnak embo̗renek adna : es
magat az cazarnak engo̗delm-
esnek uallana : es ezutan neue
az legistromba irattatnek : az Ca-
zarnak viendo̗be hec descripcio
inchouata est a preside sirie
nomine scirino Ez be iras el
kezdetek : sirianak feiedelmeto̗l
cirenus neuo̗tul : melet az Caz-
-ar tiztartoiul zo̗rzo̗t uala siri-
an : Akara kegek hoǵ ot kezdetnek
el : ezert : mert az siria vaǵon ez-
uilagnak ko̗zepo̗tte es hattaros
sidosagal : enneten akara azert
hoǵ az to̗b orzagokra es tartoma-
nokra ez zo̗rzes ki hirho̗nnek : Ez
uallas tetelre fel mennekuala
azert : mind no̗mo̗ssek mind ne-
mteleno̗k : vǵmond keǵek eǵ do-
-ctor hugo neuo̗ : hoǵ Cak az no̗-
-mo̗ssek ko̗zo̗l : ezo̗rzo̗r ezo̗ro̗n es
ńoczaz ezo̗ro̗n leistartatanak : pa-
razt neptul megh ualua : Ez ual-
lastetelre fel mene iosephes betle-
hembe : mert onnanualo uala : 


{50}
{25v}
Nazeretbo̗l az o̗ iego̗sseuel azzon-
-unk mariaual : mert mind ket-
ten dauit kiralnak nemzetebo̗l
ualok ualanak : dauit azert bet-
lehembo̗l tamadot uala : Ioseph
es azzonunk mariaes eredeto̗t
onnetan uo̗ttenek uala : Ielo̗sben
mert azzonunk maria tugia
uala az profetaknak monda-
sabol : hoǵ zent fianak ot kelle-
-ne zilettetni Vnde ioseph as-
sumpsit asinum et bouem
secum Vgian ezert ioseph uo̗-
n uele eg zamart : hoǵ azzon-
-unkat az hozu vtton segitene · 
mert nazereth ierusalemho̗z
uaǵon harminch o̗t olaz mel-
fo̗do̗n : kik ko̗zo̗l neǵe tezo̗n eǵ
maǵari melfo̗det : ierusalem-
ho̗z delre betlehem esmeth ua-
ǵon o̗t olaz melfo̗do̗n : hoǵ az-
-ert elleten naǵ huzu vton : az ǵe
-nǵe zizet az zamarnak hatan
segithetne : ioseph azert ueue az
zamart : Vo̗n touaba o̗kro̗tes : ez-
ert hog azt el adna : es az arrabol
az ado pezt meǵ adna : az mara-
dekaual azzonūkat taplalna : 


{51}
{26r}
mikoron azert betlehemnek ua-
rasaba ertekuona : kezdenek iste-
-nnek zeretetiert az uendek foga-
doktulʼ zalast kernie : kik latua-
-n o̗ket zegeno̗knek lenio̗k : senki
nem igeko̗zikuala nekik zalast
adnia : Eǵ azert ko̗zo̗lo̗k megh
kerde iosephot honan Io̗nenek · 
mikoron ioseph megh mondot-
ta uona /: monda amaz o stulte
senex quam magna fuit
indiscretio tua o balgatak
uen : melʼ naǵ az the ertetlen-
sego̗d : hoǵ el huzo es kemen ut-
ton : ueled hoztad ez ǵenǵe zo̗m-
-elt : nem akarom azert hoǵ haz-
amba ertetleno̗k zalianak : Me-
-n azert az ispotalba : talam ot
zalast talalhać : mikoron oda m-
entek uona : ot sem talalhatan-
-ak : Ez keǵek mind isteni zo̗rzes-
bo̗l lezo̗nuala : mert az vendek
fogadok gonozok ualanak : es ne-
m lo̗nek meltok hoǵ urunk az
o̗ hazokba zilettessek : ez uilagra · 
Mikoron azert sohol zalast nem
talaltak uona : menenek ki betle-


{52}
{26v}
hembo̗l : es az uarasnak kiuo̗le
talalanak eǵ puztha hazat : Ez
haz keǵek uala dauit kiralnak
attianak isainak haza : Ez ha-
az puzta uala : mert az barmok
delbe abba delolnek ualʼa : Cak
tellesseǵel az sidok el puztulnia
nem hagiakuala : dauitnak
emleko̗zetire : Ez hazba azert be
menenek : es ioseph az o̗ko̗rnek
es az zamarnak iazlot zo̗rzie
vbi cum lacrimis dicere
potuit ioseph deo <.> holoth na-
ǵ sirassal mondhatta ioseph is-
tennek O o̗ro̗k mindo̗nhato is-
ten kerlek tego̗det : bocias neko̗m · 
hoǵ elletten hituan zalasra hoz-
tam az the iego̗sso̗det : Eth ez ha-
zba helt zo̗rze az zent ioseph az-
zonunknakes : Ez vttan az uaras-
ba mene : hoǵ ualami elesego̗t
zo̗rzene : es az o̗ko̗rnek es zama-
rnakes zenat uenne : Azzonūk
maria kegek : ezo̗nko̗zbe elmel-
-ko̗diuala az istennek nagh alaz-
atassagat : es monǵauala O uris-
ten : kiraloknak kiralia : es anga-
loknak ura : ki uagok en : hogh


{53}
{27r}
meltoltatal az en mehembe zal-
nod : es kilenć honapik ot lako-
z nod : es az dico̗segnek kiraliat
en zeǵen zolǵalo leanod melto le-
ǵek ez uilagra zilno̗m : emtetno̗-
-m : es fel tartanom neuelno̗m O
melʼ bodok ora lezo̗n az : kibe me-
gh latlak tego̗det en isteno̗meth
ento̗lem zilettet : bizonal tego̗det
zeretettel hozam o̗lellek : zeretettel
apolgatlak : es zizei teiemel edo̗s-
o̗n emtetlek : elleten edo̗s elmelko̗-
desben leuen azert az ziz maria · 
az bodok zent ioseph es ezo̗nko̗zbe
az uarasbol megh iutha : es ami
nere tehete az hazat megh tiztita · 
sed cum beata uirgo maria
sciret per dei reuellationem
De mikoron az bodok zÿz maria · 
isteni ielo̗ntesbol megh tuttauo-
-na : hoǵ az eiel uona zent fiat ez-
uilagra zilendo̗ : telles mind az
eiel : imadsagba megh marada : 
Az enek azert elso̗ oraia koron · 
menorzagbol le zala nagh vilagos-
sak : mel ko̗rno̗l ueue Cak azzon-
unkat : es ez uilagossagba le zal-
anak anǵaloknak soksagi : es imezt
kezdek azzonunk ko̗rno̗l eno̗kleni · 
Egrediatur dominus : de loco sancto suo


{54}
{27v}
Io̗io̗nki ur az o̗ zent helebo̗l : el Io̗io̗-
n hoǵ iduo̗zo̗he az o̗ nepet : Az enek
masod oraia koron : Esmet naǵob
uilagossagh zala le menorzagbol · 
mel nem cak azzonūkat ueue ko̗-
rno̗l : de megh az zent iosepho̗tes es
mind az hazat : kiben es le zalanak
angaloknak soksaǵi : kikes Imezt ke-
-zdek eno̗klenie Ecce Iam uenit
desideratus Cunctis gentibus
Imel Io̗t imar : az mindo̗no̗kto̗l
keuanatos Efelinek ideien kegek · 
le zala menorzagbol naǵ uilagos-
-sak : mel mind ez uilagot befoga · 
ughoǵ az eÿ tellesseǵel ualtozot uala
vilagos napa : kibe es le zalanak an-
galoknak sokasaǵi : kik imezt kezdek
eno̗kleni aperiatur terra et ge-
rminet saluatorem Nillʼion m-
egh az zÿznek mehenek fo̗de : es
nemz'e az iduo̗zo̗tto̗t : Es anǵalokdi-
cerik uala az zÿz mariates : es ne-
ki nagh halakat adnakuala : hoǵ
az o̗ megh epo̗ito̗io̗ket erdo̗mlene
zilnie : Ezo̗nko̗zbe kezde azzonunk-
nak mehebe urunk Cristus naǵ
edo̗s indulatokat tenie : Meǵ erthe
azert hogh zent fianak zilese rak-
-on


{55}
{28r}
ko̗zel uona : tehat az imadsagbol
fel kele : es az zizesegnek iegeerth
fedelet feiero̗l le ueue : es haiat m-
egh ereztuen : le terdeplek : ezutan
kezeit o̗zue teuen : zo̗meit meno-
rzagra feluethe : es ime legottan
arcaia el feno̗so̗dek mint az na-
ap : es elmeiebe istenbe remultetek · 
holoth megh latha elmeiebe az telles
zentharomsagh istent : Megh latha
azert mint az attia isten zili az
fiv istent : Megh lata touaba mint
az zent lelo̗k isten zarmazik az
attia istento̗l : es az fiv istento̗l : eg-
-eto̗mbe ecco̗rsmind mind ez ket zo̗melto̗l · 
lata touaba killo̗mb killo̗mb isteni
titkokat illico inicto oculi sine
omni dolore puer iesus deu-
tero virginis nascitur legottan egzo̗-
mpillantasba : az germo̗k iesus : na-
pnal feno̗sb : az ziznek meheto̗l
mindo̗n faidalomnal kil zilettet-
ek : Ezo̗nko̗zbe ez isteni el melko̗-
desbo̗l megh boćattatuan : latha ze-
-nth fiat az fo̗do̗n elo̗tte ko̗ueko̗l-
-nie : Megh gondoluan keǵek az
o̗ isteni felsego̗s uotat : nem mer-
ezli uala o̗tet illetnie : de maǵa
latuan o̗tet mezitellennek az naǵ


{56}
{28v}
hideksegbe : es keuanuan o̗tet ru-
hakba be takargatnia : Neziuala
zent fianak arciaiat naǵ ui-
dam zinnel : keruen o̗tet hoǵ me-
ltoltat nek megh ielo̗ntenie mit
tenne : Az kis iesus keǵek edo̗s
ananak kebelebe keuanuan me-
ni : kezeinek és labainak mut-
atasaual : es vidam arćaiaual
keriuala : hoǵ o̗lebe uenne zent
ańa tunc beatissima virgo
maria inquit filio Tehat
az bodok ziz maria monda fi-
anak : Im latom mert keuanz
az en kelebembe Io̗no̗d : es zÿzei
teiemel emptetno̗d : azert en te-
god batorsagal fel uezlek : Es na-
gh tizto̗sseǵel fel ueuen : o̗lelǵe-
tÿ uala es apolgatia uala : az
edo̗s iesus keǵek : az o̗anat uek-
on kariait nakara uetuen me-
gh apolgata : es zent emleit emle : 
Ez utan az bodok zÿz maria mi-
nt zent lukać iria : euangeliom-
anak masodik rezeben : ruhackak-
ba Iol lehet alaualokba : de maǵa
tiztakba o̗tet be takargata : es ez
uttan az Iazolba helho̗ztete : mert


{57}
{29r}
nem uala neki hele az staloba : Me-
gh gondoluan touaba az istenek
fianak ki ielo̗nhetetlen nagh al-
azatossagat : kezde ko̗n hullatasok-
al neki imigen zolnia O en ed-
-o̗s fiam iesus : mel igo̗n nagh
az the keǵelmessego̗d embo̗rÿ
nemzetho̗z : mert the kÿ o̗ro̗k
isten uagh : <ley> lo̗l embo̗rre : the
ki halhatatlan isten uagh : lo̗l
halandoia : the ki tero̗mtho̗ is-
ten uagh : lo̗l tero̗mto̗t allatta · 
the ki angaloknak vra vagh · 
es kiraloknak kiralia : az zol-
ganak abrazattiat fel ueued O
en edo̗s fiam : eǵeb kiralok zilet-
tetnek nagh felsego̗s kiralne
azzontul : The zilettetel en to̗lem
zeǵen zolgalo leanodtul : Eǵeb ki-
ralok ziletetnek kirali uarasba · 
the zilettetel ez zeǵen betlehem-
be Alÿ reges nascuntur in
regali palacio tu natus
es et cetera Eǵeb kiralok zilettetnek
kirali palotaba : the zilettetel ez
vtalatos staloba : eǵeb kiralok m-
ikoron zilettetnek : kirali agra
helho̗ztetnek : the kegek helho̗zte-
tel ez zoros Iazolba : Eǵeb kiral-
 -ok


{58}
{29v}
be polaltatnak barsonba es biborba : 
te kegek alaualo es hituan ruhakba · 
ezo̗nko̗zbe keǵek apolgatia uala az-
zonunk zent fianak : neha arcia-
iat : es mongiauala naǵ sirassal O
en edo̗s fiam iesus ? valion ha fo̗rto̗z-
tetik ez megh : az sidoknak ruth
es dohos taknokal : es ńalokal : Ne-
ha touaba apolgattiauala zenth
testet es mongia uala O lelko̗m-
nek vigaztaloia : valion ha ostoroz-
tatik ez zent test tettetto̗l fogwa
talpadik el : Neha zenth feiet : es mo-
ngia uala O Mehemnek edo̗s go̗mo̗-
che : valon ha koronaztatik ez ki
ralifo̗ megh : kemen to̗uis koron-
aual embo̗ri nemzetnek iduo̗sse-
geert : mert azzonūk maria Iol
tugia uala az profetaknak monda-
-sokbol : hoǵ zent fianak megh ke-
lene halnia : de az ideiet es na-
piat isten el titkoltauala to̗le
hec et similia prosequente
beata virgine Ezo̗ket es ezo̗khoz
hassonlatosokat monduan az edo̗s
zÿz maria : Ezo̗nko̗zbe az o̗ko̗r es
az zamar terdo̗kle esenek : es ter-
-o̗mto̗


{59}
{30r}
Isteno̗ket Imadak : Iosephes megh
ertuen hoǵ urunk ziletteto̗t uona · 
o̗es urunkat terdre esuen Imada · 
Ezo̗nko̗zbe : neminemo̗ paztorok
az tartomanba vigazuan az o̗
Iohokon : nekik ielo̗nek gabriel
anǵal : es nagh feno̗ssegh ko̗rno̗l
ueue o̗ket : es igo̗n megh ieden-
ek : Monda azert nekik az anǵal
Nolite timere : ecce euang-
elizo uobis gaudium mag-
num Ne akariatok felno̗to̗k : 
im hÿrdeto̗k nekto̗k naǵ o̗ro̗met : 
melʼ lezo̗n mindo̗n nepnek : me-
rt ziletteto̗t neko̗nk ma az iduo̗z-
o̗to̗ Cristus : dauitnak varasaba : 
Ennek kegek ez ieǵe : talaliatok
az kis ǵermo̗ko̗t az Iazolba : Nilua-
n mongia ma : Mert Iollehet ak-
oron ei uona : de maǵa az naǵ
uilagosagnak miatta : az eina-
pra valtoztatot uala : Ezo̗nko̗z-
be Ielo̗nek gabriel anǵalal an-
galoknak soksagok : diceruen vris-
tent es monduan : dico̗ssegh ma-
gassagba vristennek : es ez fo̗do̗n
bekesegh az Io akaro embo̗ro̗knek : 


{60}
{30v}
Ezo̗ket monduan : az angalok el
enezenek : az pastorok keǵek men-
enek az stalohoz : es talalak azzo-
-nunk mariat : es iosepho̗t : es az
kisded ǵermo̗ko̗t az iazolba : es lat-
uan el esmerek : es Imadak az kis
iesust : diceruen vristent mind
azokba meleket lattak uala es ha
lottak uala O azert Cristusnak
iego̗sÿ : tekenćeto̗k megh lelki zo̗m-
-eito̗kel az kis iesust : el igo̗n ma-
gat megh alaztnak leni : az Iaz-
olba fekuo̗t : alaualo ruhaual be
takartat : es terdre le esuen Ima-
agiatoko̗tet zÿue<db>to̗kbe es apolgassat
ok : es neki ko̗no̗ro̗guen imezt mo-
ngatok O edo̗s iesus O keǵelmes ie-
sus : ki miero̗ttunk el alazatosson
akaral ez vilagra zilettetno̗d : az
te naǵ ergalmassagodert es kegel-
messego̗dert : boćiassad megh minek-
unk az mi bineniket : es agiad ma-
laztodat ez vilagon : es az dićo̗sego̗t
Io̗uendo̗ben : αmen
kezdetik urnak neueben eǵ
zep predikacio azzonūk
marianak foganatarol


{61}
{31r}
De concepcione sermo
pulcherrimus
Tota pulcra es amica mea
et macula non est in te Ca-
nticorum quarto Capitulo : Mindo̗-
no̗sto̗l zep uaǵ en Iego̗so̗m : es ze-
plo̗ ninchen tebenned : ez iǵeketh
zentlelo̗k uristen monda : az bo̗ć-
-nek zaia attal : Melʼ iǵek melle az
zÿz marianak foganattarol harom
lelki tanusagtok lezo̗n Elso̗ lezo̗n
az eredet binto̗lualo megh tartoz-
tatasrol Masod tanusagh lezo̗n
az megh tartoztatasnak alkolmas-
saǵarol Harmad tanusagh lez-
o̗n killo̗mb killo̗mb peldakrol
 ¶ Elso̗ tanusagh mondam lezo̗n
az eredet binto̗l ualo megh tar-
toztatasrol : Mel melle kerdik el-
o̗zo̗r az doctorok : Honnetan tama-
-da mi benno̗nk az eredeth bin ? Ez
kerdesre rea feleltetik : hoǵ az mi
elso̗ zilenkto̗l : adamtul es euatul · 
kik o̗rdo̗knek kiztetesebo̗l : istennek
paranćolattianak ellene : euenek
az megh tiltot fanak go̗mo̗lceb-
o̗l : es ielo̗sben tamada benno̗nk
az eredeth bin : az binreualo en-
gedetbo̗l : Mert mint monǵa zent
agoston doctor : eua nohae vetko̗zek


{62}
{31v}
de maǵa ha adam az binre nem
engedo̗tuona : nem uontokuona
az eredet bint : erro̗l ira zent pal
apastal : prima ad chorintheos quin-
to decimo : per vnum hominem scili-
cet adam : mors intrauit in orbem
terrarum : Eǵ embo̗rnek miatta tu-
dnia mint adamnak miata : Io̗-
ue be : az halal ez fo̗dnek kerekse-
ǵebe : Ez zent palnak mondasabol
azert megh tecik : hoǵ az eredet
bint mi ebbo̗l ualok : mert az elso̗
zileinknek vetko̗knek miattok : az
heredet zerent ualo igassagtol me-
gh foztatank De mondhatna va-
laki : micoda az eredetzerentualo
igassagh : kito̗l minket ez eredet bin
megh foztha ? Io ezt megh tudnunk : 
hogh ennek megh ertesebo̗l erćo̗k m-
egh : mićoda az eredet bin : ez kerdes-
nek megh ertesere felelnek ko̗zo̗-
nseǵel az zent doctorok : es imigen
maǵarazak megh : az eredetzerent
ualo igassagot Originalis iusti-
cia est quedam humane na-
ture rectitudo et cetera : Az eredethzerent
ualo igassak : az embo̗ri termezet-


{63}
{32r}
nek neminemo̗ eǵeno̗sseǵe : mel-
-nek miatta az artatlansagnak
alapataba : az test az lelo̗knek ha-
talmassaǵa ala uetteto̗tuala : es
az erzeko̗nsego̗k az okossagnak : mi-
-nd addek : migh az lelo̗k enǵede
az o̗ tero̗mto̗ istenenek : ez az er-
edet zerent ualo igassagnak mag-
arazattia : tero̗mtuen azert az is-
-ten az embo̗rt : paranćolatot ada ne-
ki : hoǵ az fanak go̗mo̗lcebe ne en-
-nek : kinek ha ellene tenne halal-
-al halna megh Mel fanak go̗m
o̗lchet nem azert tilta megh is-
-ten embo̗rto̗l : hoǵ paradicombaua-
-lo faknak go̗mo̗lcenel az dragab
uot uona : de ezert : hoǵ az embo̗r
ez kis to̗ruenel istento̗l uo̗ttel : m-
egh kesertetnek : hoǵ tudniamint
ha ebbe istennek engedne : az engo̗-
delmessegert erdo̗mlene az o̗ro̗k el-
eto̗t : es az eredetzerent ualo igassa-
gba megh ero̗so̗lest : ha keǵek nem
engedne : megh go̗tretnek : ket hal-
alal : tudniamint ido̗zerent ualo-
-ual : es o̗ro̗keualoual Homo itaque
transgressus preceptum dei Az em-
bo̗r azert megh to̗ruen istennek
parancolattiat : el uezte az malaz-


{64}
{32v}
tot : es az eredet zerent ualʼo igassag-
ot : es esek binbe : es ket halalba : Vg-
-hogh ha urunk Cristus embo̗rÿ
nemzeto̗n nem ko̗no̗ro̗lt uona : ki
minket az o̗ro̗k halalbol megh ua-
-lta : soha embo̗r istennek latasat · 
es az menei bodoksagot nem va-
lhatta uona : Az mi elso̗ zilenk-
-nek parancolat megh to̗reso̗kbo̗l · 
tamada azert mi beno̗nk az ere-
det bin kerdik masoćor me-
ges doctorok : quid est peccatum or-
iginale in nobis Micoda az er-
edet bin mi beno̗nk : Io eztes me-
gh tudnunk : hoǵ erćo̗k micoda
az eretet bin : igo̗n rea igeko̗zeto̗k
mert igo̗n nehez : Ez kerdesnek az-
-ert megh ertesere vego̗k imez o̗t
tanusagot Elso̗ tanusagh imez : 
hoǵ az eredet bin : nem embo̗rnek
ualaminemo̗ gonoz miuelko̗dete · 
mint az eǵeb bino̗k : Mert az ered-
eth bint : Cak az kis ǵermo̗ko̗k ual-
ak : Erro̗l monda dauit az sotari
ko̗nbe : Ime gonossagokba foǵattat-
am : es binbe fogadot engo̗met az
en anam Masod tanusag imez : 


{65}
{33r}
hoǵ az eredet bin : nem az attianak
az anaualualo eǵeso̗lese : sem uala-
-mel firfiunak valamel azzoniallat-
-tal : Mert ha az eǵeso̗lesbe bin tetet-
ik : az firfivnak es az azzonnak tet-
temen zerent ualo bine az : sem go̗t-
-retik ezert az magzat : de azok ak-
ik az bint tezik : De maǵa ki attal
az eredet bin vonattatik : az ańan-
ak az attiaualualo eǵeso̗lese Har-
mad tanusagh imez : hoǵ az ere-
det bin : nem az erzeko̗nsego̗knek
dagalossaga az okossagh ellen : ho-
gh nem Celeko̗dnek am vǵ minth
az okossagh muttatia : sem kegek
az istennek zinenek latasatulua-
lo megh foztasnak kenna : mert
ezo̗k tudniamint : az erzeko̗nsegnek
dagalossaǵa : vgian ezo̗nkepen az
istennek zinenek latasatulualo megh foz-
tas : nem eredet bin allattiok zerent · 
hanem Cak abbol ko̗uetko̗zo̗k : me-
rt az eredet binbo̗l zalanak ezo̗k re-
-ank Neged tanusagh imez : hoǵ
az eredet bin : nem az keuansagh
auagh hailandosagh : kiuel az lel-
-o̗k keuan eǵeso̗lnie az megh fo̗r-
to̗ztetteto̗t testho̗z : sem keǵek alʼlʼat-


{66}
{33v}
tiazerent az lelo̗knek az testho̗zua-
lo eǵeso̗lese : mert mikoron ez ellen
hailandosagh lego̗n az lelo̗kbe ter-
mezet zerent : urunknak kenzen-
uedesenek miatta : ez el nem uetet-
-hetek : touaba ha ualaki azt monda-
na : hoǵ az eredet bin az lelo̗knek az
testho̗zualo eǵeso̗lese : hat ez eǵeso̗les
es : el nem uetethetnek urunknak
kenzenuedesenek miatta : killo̗mben
hanemha elezteb az lelo̗k el tauozn-
-ek az testo̗l : demaǵa az lelo̗k eǵo̗t le-
uen az testel : es az lelo̗knek keuan-
saǵa es hailandosaǵa leuen az test-
-ho̗z : el mosattatik az <bin> eredet bin
vrunknak kenzenuedesenek miata
o̗to̗d tanusagh es utoso imez ho-
gh az eredetbin allattia zerent mi
benno̗nk nem eǵeb : hanem az ere-
-det zerent ualo igassagnak megh foz-
tasa : mellet meltan az mi elso̗ zille-
-nkbe el<z> ueztenk : az istennek paran-
-collattianak megh to̗resenek miat-
-ta : mel eredet bin zalla feienked mi
reank : kik termezetzerent adamtul
zarmaztunk Kerdik harmachor
meges doctorok : Mikepen zeplo̗istetik
megh az lelo̗k az eredetbinek miata ? 


{67}
{34r}
Io eztes megh tudnūk : mert ez ke-
rdeso̗kbo̗l erthetʼo̗k megh : az bodok
zÿz marianak eredet binnelkil
ualo foganatiat : mint ede ala m-
egh irattatik Ez kerdes melle el-
lenko̗do̗ iras talaltatik : mel ir-
asbol lattatik hoǵ az lelo̗k ne
uońa az eredet bint : vǵan ezert
az bodok zent agoston <g> doctor : er-
ro̗l nagh melʼ es nehez ueteko̗des-
o̗keth tezo̗n : Mert az ǵermo̗knek
lelke ninchen az attiatul auagh an-
atul : mint az test : de az lelo̗k Cak
istento̗l tero̗mtetik : mikepen tero̗m-
-tetenek az anǵalok : Azert lattatik
hoǵ mikepen az anǵalok : az o̗ tero̗-
mteso̗kbe nem uontanak ualami
zeplo̗<k>t : ezo̗nkepen az lelo̗kes Ez ke-
rdesnek es fogasnak megh ertes-
ere : rea felel az maroi ferench doc-
tor : es ugh mond : hoǵ iollehet azok-
os lelo̗k ne leǵo̗n az zilekto̗l auaǵ
az testo̗l : de maǵa ok zerent o̗to̗lo̗k
uaǵon : mert az lelo̗knek letelenek
oka az zilek es az test : mert ha az
zilek nem uonanak : es az test sem
uona : az lelo̗k sem tero̗mtetnek : Az
ert mikepen azolʼ diak pappa nem-


{68}
{34v}
lehet : aki o̗zuegh azzont uezo̗n ha-
zasul maganak : mint az to̗ruen-
ko̗nbe megh uaǵon irua : Ezo̗nkep-
en az mi lelko̗nkes : mikoron uezi
maganak az testo̗t : mel adamba
megh rontatot : uonz'a az eredet
bint De mondhatna meges uala-
ki az lelo̗k az testho̗z ualo eǵeso̗leset
el nem tauoztathatia : mert mihelt
az test megh tagosul : az lelo̗k otta-
an tero̗mtetik : es az testbe istento̗l
ottan be o̗ntetik : azert lattatik ho-
gh ha az lelo̗k az testho̗z ualo eǵes-
o̗lest el nem tauoztathatia azt sem tavoztathattÿa : hogh
ne uonia az eredet bint Ez fog
asra es felel ez doctor es ugh mo-
-nd : miert hoǵ az lelo̗k az testho̗z
ualo eǵeso̗leset el nem tauoztathat-
-ia : uǵan ezert nem go̗trettetik meǵ
erzeko̗nsegh zerent ualo kennal : ha-
nem az karuallasnak kenaual : 
az az az istennek zinenek nem la-
-tasanak kenaual : mikepen az olʼ
biroes : aki igazan ualakit halal-
ra itel : az igassagnak ki zolgalta-
tasaert nem go̗trettetik meg ke-
nal : sem eth sem Io̗uendo̗be : de
hat miuel ? nem eǵebel hanem az-
kar uallasnak kenaual : az az hoǵ


{69}
{35r}
ha akarna pappa leni : nem lehet
De meges ualaki mondhatna : en
nem fokhatom megh : mikepen vońa
az mi lelko̗nk az eredet bint : az m-
egh ko̗ro̗zto̗lko̗do̗t zilektul : mert az
poǵan bo̗ćnek mandasa zerent : nem
athattia ualaki masnak azt amit
nem valʼ : de az zilek az <az> ko̗ro̗t-
segnek miatta : az eredet binto̗l meg
tiztittattak : azert o̗k nem valiak az
eredet bint : hat ebbo̗l ko̗uetko̗zik hoǵ
fiokra sem athatiak Ez fogasraes
imigien felelhetunk : mert mint
zent agoston doctor monǵa : ero̗ssen
kel hinunk : hoǵ adamnak mindo̗n fi-
-aÿ : termezetzerent attiatul es anatul
zilettetek : eredet binbe fogattatnak : Mi-
-nt ezt sok zent irasok bÿzonuttiak : 
Vǵmond azert rola zent pal apastal : Efe-
som belieknek irt leuelenek masodik re-
zeben : termezetzerent ualank mind ha-
ragnak fiaÿ : Vgmond meges rola : mik-
epen adamba mind megh halnāk : Ez-
o̗nkepen Cristusba mind megh eleuen-
o̗ttetnek Vǵir rola meǵes zent pal : 
ad romanos · v · eǵ embo̗rnek az az ad-
amnak binenek miatta : sokan megh
halanak : Ahol keǵek azt mondok : hoǵ
az zilek az ko̗ro̗ztsegnek miatta az ere-
det binto̗l megh tiztittatuan : nem valʼ-
iak azt : azert nem athatiak fiokra : Vǵ-


{70}
{35v}
mondnak doctorok : hoǵ mikoron az
zilek ne zilek fiokat malaztnak ala-
patiaba : es aminebe Cristusnak tagaÿ · 
mert az ziletesbe nem Cristusnak tagÿ
az kisdet germo̗ckek : De zilik germo̗k-
-o̗ket az megh rontot termezetbe : kibe
adamnak tagaÿ : Ez elleten zilo̗ kegek
hoza hasonlatost zil : Azert adam kÿ
az engedetlensegnek miatta : az ered-
zerentualo igassagot el vezthe : es ma-
gat eredet binbe eÿthe : minket kik ne-
ki tagaÿ uagunk : hoza hasonlatos bin-
be zile es zil : miert keǵek hoǵ az ere-
det bin fo̗kepen vaǵon az testo̗l : Iol
lehet allatiazerent leǵo̗n az lelo̗kbe : 
nem zal azert az eredet bin az germ-
o̗kre az zilekro̗l : de az istenÿ to̗ruen-
ro̗l : mint ede ala megh irattatik En-
nek kegek Ioban ualo megh er-
tesere uegeto̗k peldat : Im Iol lattiat-
ok mert az gabonanak maǵa : Iolleh-
et az poluatul megh tiztittassek : dem-
aga ha az fo̗dbe el vettetik : magot te-
ro̗mt esmet poluaual : touaba aztes lat-
tok : mert ez vilagzerent az nemtelen
esmeth nemtelenth zil : hanemha az
vtan az kiralto̗l no̗mo̗sittetik megh : 
Ezo̗nkepen adamtul zilettek : mel adā
az eredetzerentualo igassagnak no̗-
mo̗sseget el vezthe : zilettetnek nemte-
lensegnek fogatkozasaual : hanem ha
oztan az vtan istento̗l no̗mo̗sittetnek


{71}
{36r}
megh : az ko̗ro̗tsegnek malaztian-
ak miatta : az menei o̗ro̗ksegnek
megh neresere Kerdik neǵećo̗r m-
eges az zent doctorok kitul ad-
attatik az lelo̗kre az eredet bin ? 
Ez kerdesnek megh ertesere negh
tanusagot adnak az zent doctorok · 
elso̗ tanusagh imez : hoǵ az eredet
bin nem adatik istento̗l az lelo̗kre · 
oka ennek imez : mert istenek min-
do̗n tero̗mto̗t allatia Io : mint zent
pal apastal iria : touaba az istenek
fia ualamit az mi termezetunkbe
plantala fel ueue : de nem veuefel
az eredet bint : ko̗uetko̗zik azert hoǵ az
eredet bin : ninchen istento̗l mi be-
nunk Masod tanusagh imez : hoǵ
az eredet bin nem adatik az mag-
zatra az apatul es anatul : mert o̗k
az eredet binto̗l megh tiztittattak
az ko̗ro̗t uiznek miatta : uǵan ezert
az poǵan bo̗cnek mondasa zerenth : 
nem athattiak masnak azt amit
nem ualnak : Touaba gakorta to̗r-
tenik hoǵ az germo̗knek attÿa : meǵ
hal az elo̗t minek elo̗tte az ǵermo̗k
az eredet bint uonńa : Mert az ǵer-
-mo̗k az eredet bint uonzÿa akoron · 
mikoron az lelo̗k az testbe be ontat-
-ik : ez keǵek lezo̗n az firfiuba neǵ-
uen napra : az leanzoba kegek keth-


{72}
{36v}
neguen napra : To̗rtenhetik azert : hoǵ
az ǵermo̗knek attia megh halion : mi-
nekelo̗tte az lelo̗k az germo̗knek tes-
tebe be o̗ntesek : ko̗uetko̗zik azert hoǵ
az eredetbin nem adatik az zilektul az
magzatokra Harmad tanusagh
imez : hoǵ azeredet bin ninchen az tes-
to̗l : sem zeplo̗sitetik megh az lelo̗k az
testo̗l : mikepen az testh az fertelmes
ruhatul : mert mikepen az napnak
fene : az testÿ allatoktul semi fertelm-
essego̗t nem uehet : sokal Ionkab az lel-
kÿ uilagossagh : az az a mi lelkunk
az testo̗l az eredetbinnek zeplo̗iet nem
vohattÿa : Hat honan zal uram isten
az eredetbin az lelo̗kre : ha im isten-
to̗l sinchen : az zilektul sinchen : es az
testo̗l sinchen : Haliatok es im megh
mondom : ennek megh ertesere uego̗k
az neǵed tanusagot Neǵed tanusagh
imez : hoǵ az eredetbin zal az lelo̗kre az
isteni to̗ruennek kiadasabol : Mert mi-
kepen az aki to̗ruen kiuo̗l ziletik : kil-
o̗mben az papi meltosagra fel nem uet-
ethetik : hanemha kegelmeznek o̗ uele · 
mint megh uaǵon irua az to̗ruenko̗-
nbe : Ezo̗nkepen az isteni to̗ruennek
kezo̗ritesebo̗l : mindo̗n valaki ziletik
az testbo̗l : adamba megh fo̗rto̗ztetbe · 
uońa az eredetbinnek zeplo̗iet : sem uet-


{73}
{37r}
ethetik az meltosagra : az az az an-
galoknak tarsasagok ko̗z'e : hanem-
ha kegelmeznek o̗ uele : tudniamīt
az ko̗ro̗ztsegnek miatta : tiznek es
uernek ki ontasanak miatta : iste-
-nek zeretetiert : mert mind ez ha-
romnak miattok : el vetetik az ere-
detbin Kerdik o̗to̗cho̗r es vtozor
az zent doctorok kicodak azok
akik azeredetbint uonzak ? Ez kerd-
esnek meghertesere tudnunk keel · 
hoǵ harmak ziksego̗so̗k emelle : hoǵ
ualaki uonÿa az eredet bint pri-
mo parentum transgressorum genera-
tio : Elso̗ hoǵ ez ellen ki azeredeth
bint uonz'a : zarmazek istennek to̗-
ruenenek megh to̗ro̗ zilektul Secundo
naturalis abeisdem propagacio : Ma-
as hoǵ ez ellen zillektul termezet ze-
rent zarmazek : Tercio harmad az-
isteni to̗ruennek reaualo ko̗telezese · 
Elso̗ mondam ziksegh hoǵ az akÿ az
eredet bint uonzÿa : zillettessek ol
zilektul : kik istennek parancolattiat
megh to̗rtek : Mert ha az mi elso̗
zillenk adam : istennek parancol-
attiat megh nem to̗rthe uona : mi
o̗ fiaÿ nem vontokuona az eredet
bint : mel zalla mi reank adamnak


{74}
{37v}
tetemenzerentualʼo binebo̗l : touaba
ha az isten tero̗mtene eǵ embo̗rth
uionan : nem az mi elso̗ zilenk-
nek testo̗kbo̗l : de egebo̗nen uala-
honan : ez ellen uona eredet binel
kil Masod meges ziksegh emel-
le hoǵ ualaki uona az eredet bint · 
hoǵ termezet zerent zilettessek : olʼ zil-
-ektul kit istennek parancolattiat
megh to̗rtek : Mert ha ualaki zilet-
tetnek adamto̗l termezetnek fo̗lot-
-te : nem uonna az eredet bint : Mint
peldank uaǵon urunk Cristosrol : 
ki Iollehet adamtul vo̗n eredeto̗t : 
De maǵa az o̗ foganattianak mo-
-dissagabol nem Uohata az eredet
bint : ezert mert nem termezetzer-
-ent ziletek : de termezetnek fo̗lo̗t-
-te zent lelo̗knek Celeko̗detibo̗l Er-
ro̗l mongia leo papa Cak uru-
-nk Cristus iesus : embo̗ro̗knek fiok
ko̗zo̗t artatlano̗l ziletek : mert Cak
o̗ testÿ keuansagnalkÿl fogantat-
-uan : lo̗n embo̗rre : Erro̗l mongia
touaba az naǵ doctor stotus : Ha ur-
unk Cristos bator isten neuot uona · 
hanem Cak tÿzta embo̗r : miert hoǵ
Codalatos kepen ziletek azzonunk
mariatul : nem uonthauona az er-


{75}
{38r}
edet bint Harmad meges zikseǵ
ez melle hoǵ ualaki uonńa az ered-
eth bint : az isteni to̗ruennek rea
ualo ko̗telezese : Mert ha ualakÿ
kiualtkepen ualo kegelmezesbo̗l : a-
uaǵ malaztbol ez to̗ruenbo̗l ki
uetetik : ez ellen nem uonzia az
eredet bint : Vǵan ezert Iolleheth
az bodok zÿz maria : az o̗ zarma-
zasanak mogiabol : uontha uona
az eredet bint : ezert mert termez-
-eth zerent zarmazek zent Ioakhi-
-mtul es zent anna azzonto̗l : mi-
nt en : auaǵ the : de maǵa istenek
kiualtkepen ualo malaztia : mel
az o̗ lelkeben tero̗mtetek : o̗tet az-
eredetbinbe ualo esetto̗l megh tar-
toztatha : es o̗ nem uonnia az er-
edetbint Ahol azert kerdetek
kicodak azok akik az eredetbint
vonzak : Ennek Iobanualo megh
ertesere <harom> Neǵ to̗rueno̗k
uettetnek Elso̗ to̗ruen nez ko̗z-
o̗nseǵel mindo̗no̗ket : mert mind-
o̗n embo̗ro̗k ki ańoknak mehebe
termezetzerent fogattatnak : vonz-
ak az eredet bint Masodik to̗rue-
en nezi azokat : kik anoknak me-
ho̗kbe zento̗ltettek megh : Ezo̗k es Iol-
lehethogh az o̗ foganattiokba uon-
nak


{76}
{38v}
az eredet bint : de maǵa isteni mal-
aztnak miatta : megh anoknak m-
hebe zileteso̗knek elo̗tte : meǵ tiztit-
tatnak az eredet binto̗l : Elleten ua-
-la az zent Ieremias profeta : ko̗ro̗z-
to̗lo̗ zent Ianos : es az kissebik zent
Iakab apastal Harmad to̗ruen
nez Cak eǵ zo̗melt : mint azt aki zi-
lettetuen : o̗no̗nmagatul es az fog-
anatnak moǵabol uonńa az ered-
eth bint : De maǵa istento̗l kiualt-
kepenualo malaztbol megh tartatik : 
Elleten lo̗n az edo̗s zÿz maria : me-
rt o̗tet zent fia kiualtkepen ualo m-
alaztiabol : az eredet binto̗l megh tar-
ta Neǵed to̗ruen mondatik terme-
zetnek fo̗lo̗tte ualonak : Mint mi-
koron ualaki sem uonza az eredet
bint : sem az o̗ zarmazasanak mogia-
bol : vohattia : Elleten lo̗n azert urūk
Cristus zÿz anatul zileto̗t : Ezert mo-
nǵa zent agoston doctor : Cak az Cr-
istus Embo̗ro̗knek fiok ko̗zo̗t uot ar-
tatlan baran : mert Cak o̗ maǵa zil-
-etek artatlanul : tudniamint az o̗
foganattianak moǵabol : mert Cak o̗ m-
aǵa termezetnek fo̗lo̗tte Codalatos ke-
pen ziletek : az zÿz mariatul : Ez mon-
dasaba zent agoston doctor nem tag-
aǵa megh : hoǵ artatlanul azzonūk


{77}
{39r}
maria nem fogantatot uona : so̗t azt
uallia : az megh tartoztatasnak kiualt
kepen ualo malaztianak miatta Ex
premissis elucidari possumus
quomodo potuerit Concipi sine peccato
originali : beata uirgo maria : Mind
ez fo̗lo̗l megh irt kerdeso̗kbo̗l ki ha-
mozhatiok : mikepen fogantathatot az
bodok zÿz maria eredetbinnel kil : Mert
azt ualakinek tartania hoǵ azzonūk
maria firfiv magnal kil fogantatot : 
teuo̗lges : es eretno̗ksegh : es vrunk Cr-
istusnak tezo̗n bozusagot vele : mert Cak
o̗ az : kÿ annalkil fogantatot : De az Io
ko̗ro̗zteno̗knek ez hito̗k : hoǵ azzonūk
es uǵ fogantatot attiatul es anatul
mint egeb embo̗ro̗k : eǵeb embo̗ro̗k
az eredet bint mind uontak : azzon-
unk mariat kegek annak vonas-
-atul vristen kiualtkepen ualo keg-
elmessegebo̗l megh tartoztata Elso̗
kerdes azert imez uala : honnan
tamada mibenno̗nk az eredet bin ? 
am uǵ mondank : hoǵ az elso̗ zilenk-
nek adamnak binebo̗l : kinek binenek
miatta megh foztatank az eredetzerent
ualo igassagtul : Azzonunk maria az-
-ert adamnak binebo̗l kiuetetek iste-
nto̗l : mikepen hoǵ kiuetetek euanak
atkaboles : kinek uǵ monda uristen · 


{78}
{39v}
faidʼalʼomba zilo̗d az the fiadat : enne-
ten uaǵon hoǵ az to̗b azzonok igo̗n
naǵfaidalomba zilik fiokat : azzon-
-unk maria kegek zile zentfiath
naǵ edo̗ssegel : mindo̗n faidalomnal-
kil Masod kerdes Imez vala mićo-
da az eredet bin mibennō̗k ? ezt uǵan
ot megh maǵarazok : harmad kerdes
im ez uala mikepen zeplo̗sitetik megh
az lelo̗k az eredet binnek miatta ? kit
es megh maǵarazank : Ez keth kerdes-
o̗kbo̗l : megh tecik : hoǵ azzonunk is-
-tennek kiualtkepenualo aiandoka-
-bol : megh tartoztathatot az eredet bin-
-bo̗l : mert az anai tizto̗ssek ezt ko̗uet-
tÿuala Neǵed kerdes imez uala
kito̗l adattatik az lelo̗kre az ered-
eth bin ? am megh mondok hoǵ az
istento̗l ki adot to̗ruento̗l : mikoron
azert az isten ne leǵo̗n ko̗tteles az
o̗ to̗ruenere : niluan uaǵon hoǵ ez
to̗ruenbo̗l kÿ uehette zent ańat : 
vǵan ezert kÿes ueue o̗tto̗d es ut-
toso kerdes imez vala kicodak az-
ok kik az eredet bint vonzak ? am
megh mondok hoǵ mind azok : kik
adamto̗l termezeth zerent zarmaz-
tanak : Azzonunkes termezetzerent
zarmazek : es uonnia keluala az er-
edetbint : de istento̗l attul kiualkep-


{79}
{40r}
pen ualo kegelmessegbo̗l megh ta-
rtoztatek O azert bodoksagos zÿz
maria : tiztasagos zÿz : kibe seminemo̗
zeplo̗ ninchen : emleko̗zel megh mert
tego̗det uristen ualaztot o̗ro̗ktul fog-
-ua : hoǵ legh tiztasagos : es embo̗ri ne-
mzetnek zozoloia : No azert O kegos-
sego̗s azzonom : minekunk egetlen eǵ
remensegunk : minket aianl az the
zent fiadnak : es az the erǵalmassa-
-gos zo̗meidet mi reank terihed : es az
iesust az the mehednek aldot go̗m-
o̗chet : ez zanki uetesnek utanna mi-
nekunk megh mutassad O kego̗s
O kegelmes O edo̗s maria : engeg-
ed minekunk az the erdo̗mo̗dnek
miatta : hoǵ mi kik tego̗det mindo̗n
bino̗ktul tiza<k>nak uallunk : min-
do̗n bino̗kbo̗l megh tiztitassunk : es
Io̗uendo̗be az the zent fiadal : es veled
orzagolhassunk : amen : et tamen de primo
Ez predikacionak masodik re-
ze lezo̗n az megh tartoztatas-
-nak alkolmatossagarol Mel melle
imeleten kerdest tamazthatna val-
-akÿ ? Hoǵha alkolmasualae ez : hoǵ
az isten azzonunk mariat az o̗ ter-
mezetzerent ualo foganattiaba : az er-
-edo̗t binto̗l megh tartoztatna : ez


{80}
{40v}
kerdesre felelhetunk : hoǵ alkolm-
as uala : mint ezt megh bizonuthat-
ok harom okossagal Elo̗zo̗r zent
irasbeli okossagal : Mert alkolmas
hoǵ urunk Cristusba istennek fia-
ba semi ne uettessek : mel ektellense-
go̗t ielo̗ntene : mikoron o̗ leǵo̗n o̗r-
-o̗k vilagossagnak feno̗sseǵe : es zep-
lo̗nelkilualo tiko̗r : de ha azzonūk
maria eredetbinbe fogantatot uona · 
tehat ez urunkba ektellensego̗t iel-
o̗nthene : tudniamint hoǵ anÿa ua-
lamikoron binbeuot : Erro̗l monda
zentlelo̗k isten az bo̗chnek zaiaat-
-tal : az ańanak ektellensege az five : 
alkolmaslo̗n tehat hoǵ azzonunk
az eredetbinto̗l megh tartoztatnek : ho-
gh az ektellensegh urunkbol kÿ re-
keztetnek Masoćor tho̗ruenbeli
okossagal : mert mindo̗n to̗ruennek
mutatassaual : igo̗n gonoz fiunak
iteltetnek az : aki edo̗s zileiet meg
otalmazhatna az ellensegtul : es za-
bad akarattiazerent az ellensegnek
kezebe hagia esnie : Ez azert megh
az isteni to̗ruennekes ellene uona · 
mert uǵmonda isten : tizto̗lled attia-
dat es ańadat : Touaba az termezet-
-nek to̗ruenenekes ellene uona : me-
rt uǵmond az poganbo̗ć : zileinknek
megh nem fizethetto̗k mit uelo̗nk


{81}
{41r}
to̗ttenek : de ha azzonunkat uru-
nk Cristus azeredet binbe hattauo-
na esnie : tehat o̗rdo̗gnek kezeben
eso̗t uona : hoǵ azert az gonozfivsa
gh urunktul ki rekeztessek : zikse-
ghlo̗n urunknak zent ańat az er-
edet binto̗l megh tartoztatnia Ha-
rmaćor es utozor termezetnek
okossagaual : mert Im Iol lattiok ez-
uilagh zerent : ha valamel felsego̗s ki-
-ral or<g>zagaba ualamel zolgaiat
fel magaztalna : sokal Ionkab ille-
-nek ańat fel magaztalnia : vǵan-
ezo̗nkepen ha uristen adamot es
euat : es az anǵalokat : kezdetben tiz-
-tan tero̗mthe : kik istennek Cak
zolgai : sokal Ionkab edo̗s ańat kel-
le mindo̗n binnelkil tero̗mtheni · 
ki mindo̗ anǵaloknak karok fo̗l-
o̗t feluala magaztalando O aze-
rt bodok zÿz maria : bÿzon the zep
uagh : es mindo̗n malaztal telles : 
The attalad adatik azert az bino̗sso̗k-
nek mind az malazt : mind az dico̗-
segh αmen : et tamen de secundo Ez p̄
dikacionak harmadik reze
lezo̗n killo̗mb killo̗mb pelda-
krol : kikel uristen ki Ielo̗nto̗tte : 
hoǵ edo̗s ańa : mindo̗n bin nelkÿl
pro Scriptore piam lectrix ora mariam
 . 1 . 5 . 31 . 


{82}
{41v}
fogantatot es ziletto̗t Elso̗ peldat
azert uegunk az tolosanum beli er-
so̗kro̗l : kinek ildelfonsus uala neue : 
ennek ez erso̗knek azzonunk maria
gakortha megh ielo̗nik ualʼa : Es hoza
eććo̗r neki az menei pardicombol
papi ruhat : melʼ megh mastes oth
az uarasba uaǵon : parancola azert
neki hoǵ az o̗ foǵanattianak nap-
-iat : eztendo̗nked zolgalńa : Vǵan
ezert ez zent erso̗k : azzonunknak
foganattarol naǵ zep ko̗nuet zo̗rze · 
mel ko̗nbe bizonuttia o̗tet mindo̗n
eredet binnel kil fogantatnak leni : 
ez ko̗no̗ azert azzonunknak olʼ igo̗n
kelle : hog az erso̗knek kezebo̗l ec-
co̗r kiueue : es fel nitha : es megh
oluassa : es neki irasarol halak-
at ada Mas peldank uaǵon
alesbeli alexander doctorrol : kÿ
mikoron parisba tanitana az dia-
kokath erre : hoǵ azzonunk mar-
-ia eredetbinbe fogattatot : ol igo̗n
naǵ korsagh essek rea : hoǵ olmi-
-nt el uiselhetetlennek lattatik
uala : ez korsagot azert eztendo̗-
ro̗l eztendo̗re : Cak azzonunknak
foganattia napian zenuediuala : 


{83}
{42r}
uegre megh esmere magat : es fel
fogada hoǵ ha megh uigaznek : 
az o̗ mondasat megh uonna : es ho-
gh az zent ferench zo̗rzetebe men-
nebe : es ime legottan megh uigaz-
ek : es az zo̗rzetbe be mene : es mo-
ndasat mellet azzonunk ellen mo-
-ndot uala megh uonńa : ennek fo̗l-
o̗tte azzonūknak eredetbinnelkil
ualo foganattarol : nagh zeep ko̗-
nueth zo̗rze : halalanak ideien
es magat azzonunknak aialuan · 
imezt monda : Tellesseǵel zep uagh
en Iego̗sso̗m : es sem eredetbinnek
sem tetemenzerent ualo binnek
zeplo̗ie ninchen the benned : es lel-
keth igh ada megh az zÿz mar-
ianak Harmad peldank ua-
-ǵon eǵ predikatorrol : kinek fr̄
henricus uala neue : ki zent da-
monkosnak zo̗rzetebo̗lualo uala : 
ez mikoron azzonunknak fogan-
attia napian predikallotuona : es
az p̄dikacion azt bizonuttotta uo-
na : hoǵ azzonunk eredet binbe fo-
gantatot : uǵan az p̄dikacion Le
essek : megh nemula : Es nagh zer-
no̗ halalal megh halʼa Neged pe
ldank uagon meges egh fraterrol : 


{84}
{42v}
ki zent ferenchnek zo̗rzetebo̗l ualo ua-
la : ez mikoron eǵ uarasba kinek to-
losanum neue predikallot uona : az
zÿz marianak tiztasagos foganat-
tanak ellene : es az utan akarna
misset mondania : azotaron melre
maruanko̗bo̗l azzonunknak kepe
felfaraktatot uala : Im Codalatos
dologh : legottan az kép hattalfordu-
la az fraterhoz : mind ez napik iǵ
al ez kep : mint monǵak azok akik
lattak : Az fr̄ keǵek legottan me-
gh uakula : Tehat ziuenek to̗redel-
messegeuel felfoǵada : hoǵ ha me-
gh uigaznek mondasat megh hińa · 
es legottan megh uigazet : o̗es mo-
ndasat mind az nepnek hallasara
megh hÿua o̗to̗d peldank ua-
ǵon meges eǵ p̄dikatorrol : ki ze-
nt damonkos zo̗rzetibo̗l ualo ua-
la : ez mikoron ecćo̗r predikalla-
na aragonianak orzagaba : Eǵ o̗r-
do̗ngo̗st kezo̗rithe : hoǵ megh mon-
dana : Eǵ nagh ketsego̗s dolgot : mel-
let elmeiebe forgatuala : tudnia-
mint ha az zÿz maria eredetbin-
nelkil fogantatot : auagh nem : Tehat
az o̗rdo̗ngo̗s naǵonfel kaitha mo-
nduan : Iaÿ : Iaÿ : Iaÿ : azoknak kik
az zÿz marianak foganattianak


{85}
{43r}
Innepet nem illik : es az zÿzro̗l gonozt
mondnak : ezo̗ket haluan ez fr̄ : o̗es
azuttan azzonunknak foganattia-
-nak innepet aietatossagal zolgalʼa
Hatod peldat ir zent anselm-
us doctor : hoǵ eǵ uarasba uala
eǵ kananok : kÿ papuala : ez napon-
ked zoktauala azzonunknak zol-
osmaiat nagh aietatossagal meǵ
mondania : mikoron azert eǵ etzaka
Io̗ne eǵ falubol : holot testÿ binbe
esso̗t uala : es sÿetne az uarasba
holot lakozikuala : keluala nekÿ
eǵ folo vizo̗n attal menie : Tehat o̗-
maǵa eǵ haioba be ille : es kezde m-
aǵa az haiot attal eueznie : Ezo̗n-
-ko̗zbe kezde azzonunknak veterne-
-ieth es oluasnia : Mikoron azert
Iutotuona az viznek ko̗zepere : Ime
Ielo̗nenek o̗rdo̗go̗knek soksagÿ : es az
haiot uele egeto̗mbe el meritek : es
lelket mint erdo̗mlo̗tteuala pokolra
viuek : harmadnapon azert mikoron
az kenokba uona : lattattatek neki
hoǵ azzonunk maria : zento̗knek sok-
sagaual oda menthuona : Es monda
az o̗rdo̗go̗knek : Miokaert go̗trito̗k az
en zolgamnak lelket : Felelenek az
o̗rdo̗go̗k es mondanak : Ez lelo̗k mi-


{86}
{43v}
nket illet : mert az mi dolgunkba
tudniamint az testi binbe fogatot m-
egh : Tehat az kego̗s ańa bino̗sso̗knek
remenseǵe : monda : Ha ez lelo̗knek
azenak keel leni : kinek miuelko̗-
detibe fogatot megh : tehat Ionkab
illet minket : hodnem tito̗ket : Mert
akoron mikoron o̗tet megh o̗leto̗k · 
az en veterniemet monǵa uala
tehat az o̗rdo̗go̗k ezt haluan
megh iedenek : es onnan mind el fu-
tanak : Azzonunk keǵek ueue az le-
lko̗t : testebe bociata : es o̗tet fel tam-
aztha : es az viznek fenekero̗l az viz-
nek partiara hoza : Tehat ez kan-
anok ezo̗n igo̗n megh o̗ro̗luen : lees-
-ek azzonunknak elo̗tte : es monda
neki : dico̗ssego̗s zÿz : mint halaha-
tom ezt en megh neko̗d : Kinek mo-
-nda azzonunk maria : Intlek tego̗d-
-eth : hoǵ ez utan oiad magad az testÿ
binto̗l : es az en foganatomnak innep-
-eth aietatossagal illed : es mindo̗n-
-o̗kto̗l illendo̗nek hirdessed : zent andras
hauanak ńociad napian : Ezo̗ket megh
monduan : az kananoknak latasara
menorzagba mene : o̗ keǵek azzonun-
knak parancolattiat zeretettel be tel-
lesituen : az puztaba futha penitencia-
nak tartasanak okaert : Holot az


{87}
{44r}
zÿz mariat migh ele : nagh aietatos-
saǵal zolgala : es foganattianak in-
nepet zerettettel ille : Ez peldakbol ve-
hetito̗k azert O aietatos lelko̗k : Cris-
tusnak uereuel megh valtottak : melʼ
igo̗n Io az zÿz mariat aietatossagal zo-
lgalnia : Mert o̗ el nem hagia az o̗
zolgait : es zolgalo leanit : ziksego̗kbe · 
so̗t az o̗tet tizto̗lo̗ket : az karhozattul
megh otalmaz'a : es menorzagba o̗ket
igo̗n fel magaztalia O azert mindo̗n-
-hato istennek ańa : Mi iduo̗ssegunk-
-nek remenseǵe O anǵaloknak azzo-
-na : minket tehozad kaiatokat : kego̗s
zo̗meidel megh tekenć : es eth ez vila-
gon neried zentfiadnak malaztiat : 
es Io̗uendo̗be az o̗ zent zinenek la-
tasat : kit enǵego̗n nekunk attÿa : es
fiv : es zenth lelo̗k isten αmen · 
Vrnak neuebe kezdetik eǵ
zep es aietatos p̄dikacio az-
zonunk marianak ziletesero̗l
Lux orta est Iusto : rectis Corde le-
ticia : psalmo Nonagesimo sexto : Vil-
agossagh tamada az igaznak : eǵen-
o̗s zÿuo̗knek vigasagh : Ezigeket me-
gh ira dauid profeta : isteni diceret-
ro̗l zo̗rzo̗t ko̗nuenek kilenchuen
hatodik rezeben : Mel igek melle az-
bodok zyz marianak ziletesero̗l : 
De natiuitate beate virginis


{88}
{44v}
Harom lelki tanusagtok lezo̗n Elso̗
azzonunknak lelkenek meltosagos
uotarol Mas azzonunknak teste-
-nek zepsego̗s utarol Harmad az
o̗ ziletessenek modissagarol : Mond-
am hoǵ elso̗ tanusagtok lezo̗n : azzo-
-nunk marianak lelkenek meltosa-
-gos uotarol : Melʼ melle imez tanusa-
got uegeto̗k : hoǵ az isten : nagob hat-
talmassagal es bo̗cesseǵel tero̗mthe az-
zonunk mariat lelke zerent : hodnem-
mint mind az angalokat : ez ez vil-
agot : es mind az benneualo allatok-
-at : Hoǵ keǵek ez uǵleǵo̗n : Meg biz-
onuithattiok Elo̗zo̗r okossagal : es
Ielo̗sben haromrendbeli okossagal : 
 ¶ elo̗zo̗r az meltosagnak okossagau-
-al : Mert az bodok zÿz maria : o̗ro̗k-
-tulfogua ualaztatotuala istento̗l : es
ido̗ben oztan igh tero̗mtetek : hoǵ ol me-
ltossagos lenne : es tekelleto̗s : hoǵ lene
istennek meltosagos hailoka : menorza-
gnak kiralne azzońa : Mindo̗n an-
ǵaloknak es mind ez vilagnak es ben-
neualoknak azzona : Azert ez na-
gh meltosagert : Az istennek felsego̗s
bo̗cesseǵenek : kelle o̗t lelkebe mindo̗n
angaloknal : es eǵeb tero̗mto̗t allatok-
nal meltosagosban tero̗mtenÿe Ma


{89}
{45r}
soćor az igo̗n ko̗zel letelnek okossa-
gaual /: Mert mineuel valami isten-
ho̗z ko̗zelben uaǵon : Anneual azon is-
tento̗l naǵob hattalmassagal es bo̗ć-
esseǵel tero̗mteto̗t : Iollehet az istenek
hattalmassagafelo̗l /: mindo̗no̗k eǵen-
lo̗ hattalmassagal tero̗mtettenek le-
go̗n : mind naǵok mind kisdedo̗k : 
mint ennek megh ertesere uegunk
peldat : az ko̗ : es az anǵal az egh aua-
gh menorzagh : istennek eǵ bo̗cesse-
geuel es hattalmassagaual tero̗m-
tettek : de maǵa az anǵalnak es me-
norzagnak <ist> tero̗mtesebe : istennek
naǵob hattalmassaǵa teccik megh · 
hognem mint az ko̗nek tero̗mtessebe : 
mert az anǵal ko̗zelben uaǵon iste-
nho̗z : hassonlatosbes hoz'a : hodnem
mint az ko̗ : Mikoron azert azzonūk
tero̗mtetek : Igh tero̗mtetek hoǵ az
o̗ zenth vere : kibo̗l az istennek ze-
nth fia az embo̗rsego̗t felueue : elva-
lazthatlan eǵesitetnek istenho̗z : hat
lelket meltosagosban kelle istennek
tero̗mtenie : mindo̗n tero̗mto̗t allatok-
nal : Ezert mert urunk Cristusnak
uttana : mind anǵaloknal : mind em-
bo̗ro̗knel : Ionkab eǵesitetek lelkees
istenho̗z : minek miatta ? az malaztn-
-ak


{90}
{45v}
es az dico̗segnek miatta Harmac-
or ez nagh ellenko̗desnek okos-
sagaual : imelleten kepen : Mert mine-
-uel ualaminemo̗ dologba : naǵob el-
lenko̗deso̗k talaltatnak : Az dolog-
nak megh tetelebe : istennek nagob
hattalmassaǵa es bo̗ćeseǵe ielo̗n-
tetik ki : Mint ennek megh ertesere
ueǵeto̗k peldat : ha ualaki halottat
tamazthatna : auaǵ az napot del-
ro̗l nap tamadatra uohatna : Mi-
koron ezo̗k termezetzerent ne le-
hessenek : ha ualaki ezo̗ket tehet-
ne : igo̗n naǵ bo̗ćessege es hattal-
massaǵa ielo̗ntetnek kÿ benńe : 
de az isten tero̗mtuen az anǵalok-
at : es ez uilagot : sem zo̗rzo̗t hattal-
massaǵa : sem mindo̗n megh teheto̗
hattalmassaǵa : mert az istenbe ez
keth hattalmassagok uannak : azo̗
tero̗mtessenek ellene nem monda-
nak : mert dauit profetanak mon-
dasa zerent : monda es legottan lo̗n-
ek : paranćola es tero̗mtetenek : 
De azzonūk marianak tero̗mtes-
ebe : az istennek zo̗rzo̗t hattalmas-
saǵa : sokba az tero̗mtesbe istennek
ellene ellenko̗dikuala : meleketh
mindo̗n teheto̗ hattalmassagaual
duplex est indeo potentia · Scilicet · ordinata
et absoluta


{91}
{46r}
el uekezo̗tuala megh tennie : Mert el
uekeztheuala : hoǵ ez leanzo mindo̗nko-
ron zÿz lenne : de maǵa fiunalkil ne le-
-nne : Touaba eztes el vekeztheuala : hoǵ
ez zÿz zenthlelo̗kto̗l fogadna firfiv ma-
-gnal kÿl : touaba eztes el vekezthe uala · 
hoǵ fogadna nem tÿztha embo̗rt : de
bÿzon istent es bÿzon embo̗rt : es hoǵ
azt zilne kito̗l mind o̗ : es mind egeb al-
latok tero̗mtettek Et hec omnia erant
impossibilia ordinata potencia es
mind ezo̗k : lehetetleno̗k ualanak az is-
tennek zo̗rzo̗t hatalmassaǵa felo̗l : ez
-ert mert : az termezetnek to̗ruenenek
istento̗l zo̗rzo̗tnek ellenko̗do̗i uala-
nak : Es demaǵa vristen mind ezo̗ket
az zÿz mariaba megh teue : es tekelle · 
miuel ? mindo̗n teheto̗ hattalmaual · 
azert ebbe uristen igo̗n nagh hattal-
massaǵat es bo̗ćesseǵet Ielo̗nthe kÿ se-
cundo ostenditur autoritatibus Maso-
cor meghes megh mutattatik : hoǵ az
-zonunk marianak tero̗mtesebe : na-
gob hattalmassakat mutata es bo̗ć-
esseget uristen : hodnem az anǵalok
-nak : es mindo̗n eǵeb tero̗mto̗t allat-
oknak tero̗mteso̗kben : zent irasokal : 
kiro̗l uǵmond az zent bernard doctor : 


{92}
{46v}
Nagh dolgokath to̗t vristen az tero̗m-
to̗t allatokba : de maǵa az istennek vÿ-
aÿ semit felsego̗sb es nagob dolgot ne-
em to̗t : mikepen az zÿzeth istennek
aniat : kit mind az nap es az hod Co-
dalnak Secundo autoritate Anselmi
Vǵ mond touaba rola zent anselmus
doctores : semi the hozad azzonom eg-
enlo̗ es hassonlatos : mert mindo̗n a-
mi uaǵon : auagh hogh fo̗lo̗tted uag-
on : Auagh alattaduaǵon : Ami the fo̗-
lo̗tted uaǵon : Cak isten az : Ami kegek
alattad uaǵon : mindo̗n valami nem
isten : Vǵmond meghes azon zent ansel-
mus : ziksek uala hoǵ az embo̗rnek · 
tudniamint az Cristusnak ania : ol tÿz-
tasagal fenlenek : kinel isten alat na-
gob nem erthetnek tercio Autorita-
te ieronimi Vǵ mond zent ieronimus
doctores : Az akiro̗l zolunk : magasb az-
eǵnel : melieb az tengo̗rnel : Azert ha eǵ-
-nek mongialak tego̗d O bodok zÿz ma-
-ria : annal magasb uagh : ha embo̗ro̗k-
-nek anianak mondlak : o̗ naloknal me-
-ltosagosb uagh : Ha istennek abrazattÿa-
nak mondlak : meltho uagh arra : ha
angaloknak azzonanak : az vagh : kiho̗z
hasonhatlak tego̗det meltan nem tu-


{93}
{47r}
dom : ez o̗ nagh melthosakat kegek kÿ
ielo̗nthe o̗no̗nmaǵa az zenth euangel-
iomba : mikoron azt monda fecit mihi
dominus maǵna to̗n enuelem vr na-
gokat : kÿ hatalmas es zent az o̗ neue · 
Tercio ostenditur exemplaritate har-
maćor megh mutattatik : hoǵ vris-
ten az zÿz marianak tero̗mtesebe
nagob hatalmassagat : es bo̗ćessegeth
mutata megh : hodnem az eǵeb allat-
oknak tero̗mtesebe peldakal ¶ Elso̗ pe-
-ldat azert veǵeto̗k istebe zerelmes hu-
-gaim : az zent irasnak zeribo̗l : Mit ter-
-o̗mthe azert vristen az zent irasnak
mondasa zerenth nagob tanacalʼ ? Mo-
-ndhatnatok thÿ : mert az anǵalokat : 
De az anǵaloknak tero̗mteso̗kro̗l vgh
ir moises profeta : Monda az isten leg-
o̗n vilagossagh : es lo̗n vilagossak : mel
vilagossagon az angeli termezeth erte-
-tik : zent agoston doctornak mondasa
zerent ¶ Azert Ime vristen az angalok-
-ath cak egh zauaual tero̗mthe : towaba
ha mondanatok mert ez vilagot : es az
benne ualo allatokat : Niluan vaǵon m-
-ert ezo̗kethes Cak bezedeuel tero̗mthe · 
kiro̗l vǵmond dauit profetha : ipse dix-
it et facta sunt o̗ monda es lo̗nek : 
parancola es tero̗mtetenek : Ha azerth


{94}
{47v}
Az zenth irasnak mezeire be megunk · 
megh talaliok : mert semit vristen na-
gob tanacial nem tero̗mto̗t : mint em-
bo̗rnek o̗ lelket : Mert mikoron az ter-
o̗mtetek : nem Cak az isten monda : de
mind az attÿa isten : mind az fiv isten · 
es mind az zenth lelo̗k isten : olminth
tanackoduan mondanak : faciamus
hominem : ad Imaginem et similtu-
dinem nostram : tegunk embo̗rth
az mi kepunkre es hassonlatossagunk-
ra ¶ Mert mikepen az isten harom zo̗-
melebe : es eǵ allattiaba : Vgian ezo̗nke-
pen : vristen embo̗rnek lelketh igh tero̗-
mto̗tte : hoǵ eǵ allattiaba : es harom va-
ǵon benne : tudniamint : emleko̗zeth : er-
telo̗m : es akarath : Ime azert megh tecik
hoǵ vristen nagob tanacial : es bo̗ceseg-
el tero̗mthe az embo̗rnek lelketh : hod-
nem az angalokath : az eǵeketh : az fo̗d-
eth : es benne ualo allatokat O azert
mel igo̗n nagh : es codalatos az lelo̗knek
meltosaǵa O mel igo̗n nagh az mi iste-
-nunknek lelko̗nkho̗zualo zeretetÿ : De
kerdhetneto̗k tÿ engo̗meth Cristusnak
zolgalo leani : es mondhatnatok ¶ Miok-
aert akara vristen az lelko̗t nagob tana-
cal : hattalmal : es boćessegel tero̗mtenie · 
hodnem mint az thoǵb tero̗mto̗t allat-


{95}
{48r}
-okat : bizonaual nem eǵebert : hanem
azert : mert az istennek fia Iouendo̗-
-be embo̗rre uala leendo̗ : Mind ezo̗k-
-bo̗l azert megh tecik : hoǵ vristen igo̗n
nagh bo̗cessegeuel tero̗mthe az embo̗rt · 
ezert mert az isten embo̗rreuala leen-
do̗ : es mindo̗n anǵaloknak fo̗lo̗tte : vr-
Cristus iesusnak zo̗melebe fel magaz-
tatando Az embo̗rsek : sokal Ionkab mi-
koron el Io̗ue az ido̗ : hoǵ tero̗mtene
az zÿz mariat : kitul az embo̗ri testo̗t
fel uala veendo : Az o̗ lelketh nagobh
tanaćal : hattalmassagal : es bo̗ćessegel
tero̗mthe : mind az angaloknal : men-
nel : fo̗dnel : es az benneualo allatoknal
secundum exemplum accipiamus ex docto-
ribus sacre pagine Masod peldath
meǵes vegunk ezo̗knek megh ertesere · 
Az zenth irasbeli doctoroknak mon-
dasokbol ¶ Mel zent doctorok az zent
irasnak zeribe : imelleten kerdesth ta-
maztnak : hoǵha az vristen azzon-
-unk mariat : Ioban es zebben tero̗mt-
hetteuonae lelkebe annal : amint ter-
o̗mto̗tte : Auagh nem ? Ez kerdesre felel-
hetunk azon zent doctoroknak monda-
sok zerent : hoǵ Ionak es tekelleto̗snek
az mondatik : kÿho̗z az Iobol semi nem
adathatik : de azzonunk maria ami-


{96}
{48v}
nebe istennek ania uala : eleten uala : hat
ebbo̗l ez ko̗uetko̗zik : hoǵ o̗tet tekelleto̗sben
nem tero̗mthette ¶ De hoǵ ezt megh erće-
to̗k : Vǵ mondnak az zent doctorok : hoǵ
az isten : mindo̗n tero̗mto̗t allatot vekhet-
etlen Ioban tero̗mtheto̗t uona : az to̗rten-
eth zerentualo tekeleto̗ssegbe : de az allath
zerentualo tekelleto̗ssegbe nem tehette : Mi-
nt ennek megh ertesere veǵeto̗k peldat : 
az isten nem teheti : hoǵ az egh zam to̗b
uona egnel : touaba az ketto̗ hoǵ to̗buona
ketto̗nel : Az harom haromnal : Az negh
negnel : igmondok az to̗b zamokroles : Ezt
megh tehetne hoǵ to̗be tehetne az eǵet
eǵnel : de ottan nem vona egh : Az ketto̗t
ketto̗nel : de ottan nem vona ketto̗ : Igh
mondok az to̗biro̗l es : vgian ezo̗nkepen
Iollehet az vristen beatam virginem
vt dei creaturam Az bodok zÿz ma-
riat : mikepen tero̗mto̗t allattÿat : tekel-
leto̗sben tero̗mhetteuona Az allat zerent
ualo tekelleto̗ssegbe : de ezt nem tehetthe
hoǵ tekelleto̗sb ania lo̗t vona : es tekellet-
o̗sb fivnak ania : Mert Imez haromnal
semi Iob nem leheth : tudniamint vrunk
Cristusnak embo̗rsegenel : Menorzagnal · 
es azzonunk marianal : erćed istennek
alatta : ez keǵek megh tecik imezbo̗l : mert
ez harmak walnak neminemo̗ vekhe-


{97}
{49r}
tetlen meltosagot : wekhetetlen Io-
-tul mel az isten ¶ Vrunk Cristusnak az
ert embo̗rseǵe : valʼ vekhetetlen meltosag-
-oth : aminebe eǵesiteto̗t az istensegho̗z : 
mel vekhetetlen Io : Vgian ezo̗nkepen
az menorzages wal vekhetetlen melto-
sagot : enneben : mert az menorzagh ne-
m eǵeb : hanem istennelualo eles ¶ Azzo-
nunk mariaes vekhetetlen meltosagot
walʼ : aminebe istennek ania lo̗n : Min-
d ezo̗kbo̗l azert megh tecik : hoǵ azzonu-
-nk maria lelkebe olʼ nagh tekelleto̗sse-
gbe tero̗mtetek : hoǵ semi tero̗mto̗t allat
nalanal tekelleto̗sb nem leheto̗t : sem keg-
ek leheth : Azert mind feienked o̗tet aie-
tatossaǵal tizto̗llio̗k : mikepen menorza-
gnak keralne azzonat : Angaloknak es
embo̗ro̗knek azonat : istennek edo̗s aniat : 
Mert vǵmond zent bernrd doctor Qui
marie sicut debet seruit deuote : 
Valaki azzonunk marianak : mikep-
pen keel aietatosson zolgal : el nem wez
halalanak ideien O azert bodok zÿz m-
aria O istennek dićo̗ssego̗s ania : Az the
dićo̗sego̗dnek es Io wotodnak meltosa-
ǵaert : wigh minketh bino̗sso̗keth az the
nagh dico̗ssego̗dre : halalunknak vtana
Secundum documentum erit : admi-
rabilis Corporalis decoris virginis : 


{98}
{49v}
marie : Istenbe zerelmes hugaim : Ma-
sod tanusagtok lezo̗n : Azzonunk maria-
nak testenek Codalatos zepseǵero̗l : mert
mikepen az zÿz maria : lelkeben mindo̗n
tero̗mto̗t allatoknal No̗mo̗sb es tekelleto̗sb
uala : mint edefel megh mondatek : ezo̗n-
kepen testebenes : eǵebeknel no̗mo̗sbnek : 
tekelleto̗sbnek : es zebnek kelle lenie : En-
-nek keǵek elso̗ oka imez : mert az no̗m-
o̗sb lelko̗t : no̗mo̗sb testh illethi : enneten
uaǵon : hoǵ az embo̗ri test no̗mo̗sb az eg-
-eb oktalan allatoknak testo̗knel : Azok-
os lelo̗kho̗z ualo eǵesso̗lesseiert : De miert
hoǵ az bodok zÿz marianak lelke : wala
az o̗ fianak lelkenek utanna : mindo̗n lel-
ko̗knel no̗mo̗sb : tehat testo̗tes zent fianak
testenek vtanna : mindo̗n testnel zebbet
uallot : vghoǵ meltan mōdathatik o̗rola
az ami mondatek Iudith azzonrol No-
n est : talis mulier super terram
ninchen elleten azzoniallat ez fo̗do̗n : te-
kentetibe : zepsegebe : es bezedinek ertelm-
-ebe : Secunda ratio Masod oka imez : mert azpo-
ǵan bo̗cnek mondasa zerent : ha az term-
ezet megh nem bantatik : az fiv hassonla-
-tos lezo̗n attÿahoz : auagh aniahoz : Az ze-
-nth lelo̗k isten keǵek : vrunknak foganat-
-iaban megh nem bantathatek : sem teuo̗l-
-o̗ghethe : kinek Celeko̗detibo̗l az zÿz fogada · 


{99}
{50r}
Azert Tehat ko̗uetko̗zik : hoǵ mike-
pen vrunknak teste vot egesiteto̗t az is-
tensegho̗z : mindo̗n eǵeb embo̗ro̗knek
testo̗knel zebuot : dauit profetanak m-
ondasa zerent : kÿ vǵ monda speciosus
forma pre filÿs hominum zepsego̗sb ab-
razat embo̗ro̗knek fioknal : ezo̗nkep-
en Cristusnak vtanna : anianak tes-
tees ¶ De az testÿ zepsegh al fo̗kepen az
testnek mine uotaba : zinebe : es az tagok-
nak alkolmas helho̗ztetisiben : Azert Im-
ar ez melle elezteb kerdhetneto̗k : Valon
vram isten : az bodok zÿz maria : Nagh au-
-agh magas walae allapattiaba : awagh ke-
gek kisded ? Ez thi kerdesto̗kre felelo̗k en
az nagh albert doctornak mondasa zere-
nt : hoǵ az zÿz maria igo̗n fo̗llo̗tte mag-
as sem vala : es igo̗n kisdeth sem vala : de
alkolmas allapatu : vala kegek ezo̗n docto-
-rnak mondasa zerent : magassagaba ol-
mint killenćedfel arazni : alkolmas araz-
-uv embo̗ro̗knek arazokal : hoǵ kegek ma-
gassagaba ekkora lo̗t leǵo̗n : megh erthe-
tito̗k imebbo̗l : mert az o̗ zent fianak tes-
the : alkolmas mine wotot walla : wghogh
Iǵo̗n magas sem wala : mint az oriasok : 
iǵo̗n to̗rpe sem wala : mint az kisded em-
bo̗ro̗k ¶ Mikora lo̗t leǵo̗n keǵek : Am roma-
ba felirthak : kinek hozusaǵa alkolmas
arazw embo̗ro̗knek arazokal : killench


{100}
{50v}
arazne : Iollattok keǵek hoǵ Termezet-
zerent : az naǵ auagh magastul Ismeth
magas zilettetik : ha az termezet walam-
ibe megh nem bantatik : ezo̗nkepen az ki-
sdedtul esmeth kisded : mikoron azert az
termezet azzonunkba semibe megh ne ba-
ntatot leǵo̗n : ko̗uetko̗zik tehat hoǵ mi-
kepen vrunk Cristus vot alkolmas maǵ-
as : ezo̗nkepen alkolmas magasuot az o̗
zent aniaes : Ezt Ielo̗nthe kÿ az bo̗c Can-
ticorum septimo Capitulo : Quam pul-
cra es et quam decora Eǵ ko̗nuenek
hetedik rezeben monduan : Mel zep uaǵ · 
es eko̗s dragalatos Iego̗sso̗m : az ǵo̗no̗ro̗-
sego̗kbe : az the alapatod hassonlattatot
az palmahoz : Mel palmafa allattiaba
magas ¶ De mondhatnatok istenbe zerelmes
hugaim : Im ertÿo̗k imar : hoǵ az zÿz ma-
ria allapattiaba alkolmas magas uoth · 
De akarnok imar megh tudnunk : to̗led
kÿ ezt irtad : az edo̗s zÿz marianak dic-
eretire : hoǵ ha az o̗ testhe vote ko̗uer : Co-
ntos : auagh o̗zto̗uer : Eztes Im megh ir-
-om en nekto̗k : Vǵ mond az nagh albert
doctor : hoǵ az bodok zÿz marianak tes-
tebe uot alkolmas egenlo̗segh : vǵ hoǵ az o̗
testhe igo̗n ko̗uersem wot : es Igo̗n o̗zto̗-
uersem wot : oka keǵek ennek Imez : mert
az nagh ko̗uersek lezo̗n embo̗rbe az hid-


{101}
{51r}
ek es Igo̗n nedues termezetto̗l : Az o̗z-
to̗uersek keǵek lezo̗n Az nagh heusegto̗l · 
es azzusagtul : Az testnek azert zepseǵe
lezo̗n : mind az neduessego̗knek egenlo̗-
-segibo̗l : mel neuessego̗k embo̗rbe wan-
nak : <A> de azzonunk marianak testebe
az neduesseǵo̗k alkolmas kepen wala-
nak : hat ebbo̗l ko̗uetko̗zik : hoǵ az o̗ tes-
te : sem iǵo̗n ko̗uer nem wala : sem kegek
igo̗n o̗zto̗uer : de alkolmas zep allapa-
tu ¶ Masoćor Meges az testÿ zepsek al az
zinbe : mert az embo̗ri testbe harom zÿ-
-no̗k wannak : elso̗ zin waǵon az testnek
bo̗reben : Masod az haiakba : harmad az
zo̗mo̗kbe : Elo̗zo̗r azert kerdhetneto̗k : wa-
lon azzonunk marianak testenek bo̗re
minemo̗ zÿnwuala Vtrum albi : vel ni-
gri : vel rubei : vel conmixti : feiervo-
te ? auagh fekete ? Auagh wo̗ro̗s ? Aua-
gh kegek sem igo̗n feier : sem igo̗n fe-
kethe : sem igo̗n wo̗ro̗s O bodok zÿz m-
aria : agh malaztot enneko̗m the bino̗s
zolgackadnak : hoǵ az the zolgalo lea-
nidnak : kÿk az tÿztasagba tego̗deth
mindhalalik ko̗uetnek : Az the testhÿ
zepsego̗det irhassam igazan megh : hoǵ
megh erćeto̗k azert : embo̗rnek testen-
ek bo̗renek : neǵ zÿne waǵon ¶ elso̗ fe-
-iersegbo̗l : es wo̗ro̗ssegbo̗l zo̗ro̗zteto̗t : Mas


{102}
{51v}
zin fekethe : harmad feier : Neged wo̗ro̗s · 
Cak az azert az zep zin : melʼ az feiersegbo̗l
es wo̗ro̗ssegbo̗l wagon : Az to̗b zino̗k ez elso̗-
ho̗z kepo̗sth mind ektellennek <:> mondatn-
-ak : miert ? ezerthoǵ az feier zin embo̗rnek
buren : waǵon Az fazasnak bo̗uo̗lko̗des-
ebo̗l : mert az iǵo̗n feier testo̗ embo̗ro̗k : 
igo̗n fazekonok : es nialok fwtok ¶ Touaba
az fekethe zin : embo̗ro̗knek testo̗ko̗n wa-
ǵon : Az naǵ hewsegnek bo̗uo̗lko̗dessebo̗l · 
mert ezo̗k igo̗n melek testo̗k ¶ Towaba az
wo̗ro̗ssegh embo̗ro̗knek bo̗ro̗ko̗n : waǵon
az benno̗kualo neduessego̗knek nem zer-
iuel ualo letelo̗kro̗l : walamel embo̗ro̗k
azert ez harom zinu bo̗rt walnak testo̗k-
o̗n : nem Io termezetuknek mondatnak · 
Ezert mert az feier bo̗ro̗k awagh hussuuk : 
Igo̗n testiek : ketsego̗sso̗k : es ragalmazok : 
 ¶ Touaba az fekethe bo̗ro̗k awagh husuk : 
igo̗n alnokok : es kumuruk : es az Igo̗n
wo̗ro̗s bo̗ro̗k auagh hussuk : igo̗n har-
agussok : es bozu allok : De amaz elso̗ bo̗-
ro̗k : kiknek hussok ki feierbo̗l es wo̗r-
o̗sbo̗l zo̗ro̗zteto̗t : Igo̗n Io termezeto̗n wa-
-lok : ezo̗k igo̗n tiztak : Iozanok : es mindo̗n
-koron widamok : ez zinth walla azzonūk
zÿz marianak testees : mint az nagh al-
bert doctor mongia Secundo de colore Capil-
orum Mondhatnatok Imar istenbe zerel-


{103}
{52r}
mes hugaim : Im megh erto̗tto̗k Im-
ar : minemo̗ zint wallot az edo̗s zÿzm-
arianak testhe : de akarnok aztes m-
egh tudnūk es ertenunk : haÿa mine-
mo̗ wot o̗ nekÿ : Im eztes megh irom en
tinekto̗k : es kerlek hoǵ megh tanulia-
tok : Ennek azert megh ertessere weǵeto̗k
Imez harom tanusagot elso̗t Imezt : hoǵ
az bodok zÿz marianak nem wot igo̗n
fodorhaia : mert az hainak igo̗n fodor-
saǵa : waǵon az fazekonsagnak bo̗segebo̗l · 
Az igo̗nfodor haiuk azert termezetzer-
ent igo̗n fo̗sueno̗k : es telhetetleno̗k : De
az bodok zÿz maria nem wala sem fo̗s-
uen : sem telhetetlen : Azert tehat nem wa-
llot o̗ igo̗n fodorhaiakat Mas tanusag-
ot Imezt : hoǵ azzonunknak haiai ne-
m walanak ritkak : sem igo̗n kemeno̗k · 
sem igo̗n feiero̗k : Mert akik ellen haiat
walnak : ezo̗k termezetzerent igo̗n goro-
-mbak : es iras nem fokhatok harmad ta-
nusagot Imezt : hoǵ azzonunk maria
nem wallot zinten wo̗ro̗s haiakates : Me-
-rt ez lezo̗n az embo̗rbe walo melekseg-
-nek bo̗segebo̗l : Ez elleteno̗k azert term-
ezeth zerent hito̗tleno̗k ¶ Tehath wram
isten walon minemo̗ zinu wot az edo̗s
marianak o̗ haia : Wǵmond az naǵ albe-
-rt doctor : hoǵ fekethe zino̗ wot : mert az zep
es Io termezeto̗nualo testo̗t : ez illethÿ : 


{104}
{52v}
ezert monǵa eǵ termezet tudo boć : 
hoǵ az olletan embo̗r Io termezeto̗n
ualo : kinek ǵermo̗kseǵebe wo̗ro̗s ha-
iai wannak : es oztan megh allapatot
koraban feketeie waltoznak : Azzon-
-unk mariae azert elletenuala : hoǵ
keǵek azzonunk maria fekethe haiat
wallot leǵo̗n : megh erthetito̗k imebbo̗l · 
mert ame wrunk Cristus : mikoron
zent zinet zent wernike azzonnak
ada az fatolon : fekethe haiat es zakalt
hagia raitha : <k> mint iruaes latiatok · 
kibo̗l wehetito̗k : hoǵ wrunk Cristus-
nak fekethe haia es zakala wot ¶ Tehat
azzonunknakes olletan haia wot : Mert
azzonunk iǵo̗n hassonlatos wot az o̗ ze-
nth fiahoz : Touaba eztes Iol lattiok : hoǵ
az sidok ko̗sseǵel fekethe haiat walnak · 
azzonunk zÿz maria keǵek sidonem-
-bo̗l walo wala : hat o̗es fekethe haiat
wallot : de nem igo̗n fekethet : hanem
alkolmast : mel illetiuala az zep feier
rosaÿ testo̗t Tercio de oculis quer-
itur Mondhatnatok harmaćor meges · 
Im megh hallok es tanulok imar aztes : 
minemo̗ zino̗ wot az edo̗s zÿz marianak
haia : de Io attÿam akarnok Imar to̗led


{105}
{53r}
megh tanulnunk : minemo̗ wot neki
feie : Im eztes megh irom : wgh mond
az naǵ albert doctor : hoǵ az o̗ feÿe
wala walaminere hozu : es homloka
nem wala zelo̗s : de kesko̗n neǵ zego̗ : 
es alkolmas zelo̗ : alazatos es az fo̗d
fele halgatho : walakinek azert elle-
ten feie es homloka waǵon : az term-
ezeth tudo boćeknek mondasok zerent · 
ez elleten termezetzerent elo̗s elme-
-io̗ : Iǵo̗n bo̗ć : es zo̗mermo̗s ¶ Touaba az
o̗ zo̗mei walanak feno̗sso̗k : es tÿzthak · 
zo̗me fene keǵek wala fekethe : zo̗me
zo̗ries fekethek : zo̗mo̗ldo̗ke es fekete : 
nem siro̗ : de alkolmas : minemo̗ illeti
az zep fekethe zo̗mo̗keth : elleten zo̗mo̗-
keth es zo̗mo̗ldo̗ko̗t wallot vrunk ie-
sus es Item nasus rectus et medio-
cris Touaba o̗ neki orra wala eǵe-
no̗s : nem hozu : de ko̗zep modu : melʼ
az alhatatossagnak es bo̗cesegnek Ie-
-ǵe : az poǵan bo̗ćnek mondasa zerent . 
 ¶ Touaba az o̗ zent tigei : walanak sem
igo̗n ko̗uero̗k : sem igo̗n o̗zto̗uero̗k : de
alkolmasok : Igo̗n feiero̗k es wo̗ro̗ssek · 
mikepen az teinek es wo̗ro̗s rosanak
o̗ zino̗k ¶ Touaba az o̗ zaia wala nem
nagh : de alkolmas : go̗no̗ro̗sego̗s : zerelm-
es : es mindo̗n edo̗ssegel telles ¶ Touaba


{106}
{53v}
aiaki o̗neki walanak pirossak : es va-
laminere temerdo̗ko̗k : az also aiaka
az fo̗lso̗nel keuesse temerdo̗kb : de ezes
alkolmas kepen : walaki azert elleten
aiakakat wal : batỏsagnak es ero̗sseg-
nek iegie ¶ Touaba az o̗ zent fogai va-
-lanak feno̗sso̗k : eǵeno̗sso̗k : egenlo̗k az
hozusagba : es igo̗n tiztak : Az o̗ ala ke-
ǵek wala alkolmas : es ko̗zebben <bar->
walaminere barazdas : mint illethi
az zep alat ¶ Touaba Az o̗ zent niaka
wala igo̗n piros : nem ko̗uer : sem o̗z-
to̗uer de alkolmas Item manus m-
unde et decentes Touaba kezei val-
anak simak : es feiero̗k : wiaÿ vekon-
ok es hozak : es telles testenek tagai na-
gh zepo̗k : az isteni bo̗cessegtul Codalatos
kepen zo̗ro̗ztettek : Az also ruhaia va-
la az o̗ zent testeho̗z hasonlatos zÿnu : 
tudniamint sem iǵo̗n feier : sem igo̗n
vo̗ro̗s : az az zo̗do̗ries : palastia kegek
wala ek zinu : az az keek : Az o̗ lepesse
wala lassu : Iarasa alazatos : Az Iarasba
keǵek feiet le haituan : mikepen tÿztha
es alazatos zÿz : Az o̗ zenth zaua vala
hangos : es tiztasagos : edo̗s es go̗no̗ro̗seg-
o̗s : wǵhoǵ o̗nteto̗t uala malazt bo̗segel


{107}
{54r}
az o̗ ńeluere : Az dauit profetanak m-
ondasa zerenth : Mindo̗nkoron az vez-
-teksego̗t zeretiuala : Ritkan zoluala · 
wala keǵek Codalatos bekesego̗s : soha
nem lattatot megh haragudnia : soha
nem neueto̗t : soha hiuolkodo bezedo̗t
nem mondot : Vala erkućeben igo̗n
no̗mo̗s : es mindo̗no̗kto̗l zereteto̗s ¶ To-
uaba uala igo̗n elo̗s elmeio̗ : vǵhoǵ
az zÿzeknek mindo̗n dolgokat ham-
ar el tanula : es meǵ iffvsagaba az
profetaknak mindo̗n ko̗nuo̗ket : es tel-
les oto̗ruent tekelleto̗sseǵel hamar m-
ind el tanula erat omnibus virginibus
intemplo deuocior Vala touaba az te-
mplomba mindo̗n zÿzeknel aietat-
osb : es alazatosb : alituan o̗no̗n ma-
gat mindo̗no̗knel alabualonak : vg-
anezert mindo̗nt tizto̗luala : Telles wa-
la azert az zÿz maria mindo̗n lelki
Iozagal : mindo̗n Io erko̗co̗knek eko̗s-
segeuel : es malaztnak mindo̗n aian-
dokiual : Enneten uala azert : hoǵ o̗t-
-teth mindo̗no̗k tizto̗likuala : kiualtke-
-penualo tizto̗llettel : es az o̗ Io hire ne-
-ue hirho̗zikuala mindo̗no̗t : es min-
do̗no̗knel ¶ Touaba az bodok zÿz maria-
-nak testenek zepsege : megh teccik pe-
ldakboles : Ezert oluastatik Amaz egh


{108}
{54v}
apaćarolʼ : kinem ualʼa ketsego̗s : sem
ragalmazo : sem alnok : mint nemelʼek
ko̗zo̗leto̗k : kik bizon az menei menek-
zo̗bo̗l : mint amaz balgatak zÿzek : kÿ-
-kro̗l vrunk zol zent mathe euan-
gelista iria : ki rekeztetnek : hath
minemo̗ wala ? Alazatos wala : Naǵ en-
go̗delmes wala : es feiedelmazzonanak
zereto̗ie wala : <ez> mert az apaćak ko̗-
-zo̗t az zentsegh : fo̗keppen ebbe al ¶ Ez
azert mikoron ecćo̗r imadkoznek · 
Imadsagaba kere az edo̗s zÿz mari-
-ath : hogh neki az o̗ zepsegeth megh
ielo̗nthene Tunc apparuit eidem
benedicta virgo maria Tehat meǵ
ielo̗nek o̗ neki az bodok zÿz mar-
-ia : az o̗ zenth testenek zepsegebe : ki-
ro̗l wǵmonduala ozthan ez zenth
apacÿa : ol igo̗n zeph az zÿz maria tes-
teben : hogh semi go̗no̗ro̗sego̗sb : es semi
zeb o̗ nalanal<:> nem latathatik : de bi-
zon mint edefel megh mondatek : az-
ragalmazo apaciak soha az o̗ zepse-
geth lathattiak : hath kieth lattiak ? 
Az pokolbeli isten azzoneth proserpi-
naeth : zent palnak mondasa zerent
Simile legitur de quidam religioso hasson-


{109}
{55r}
latos pelda oluastatik touaba eǵ ne-
minemo̗ zo̗rzeto̗sro̗l : ki azzonunkhoz
igo̗n aietatos uala : Es nagh buzgo-
sagal keuannia uala megh latnia · 
az zÿz marianak zepsegeth : Tehat
ime sok keresenek wttana : istennek
anǵala neki ielo̗nek : es monda ne-
ki : Az mi azzonunk az bodok zÿz ma-
-ria parancol neko̗d : Mert megh ha-
lgatta az the ko̗no̗rgeso̗det : hogh <es> ez
napon neko̗d megh ielo̗nik : de eztes
tugiad : hoǵ ha o̗tet latandot : az o̗ na-
gh zepsegenek feno̗ssegenek miatta · 
megh wakulz : Melleth az zo̗rzeto̗s
o̗ro̗meto̗sso̗n fel wo̗n Tunc dispar-
ente angelo : cepit Cogitare intra se
Tehat az anǵal el enezuen elo̗le : ke-
zde magaba gondolnia es mondania · 
Mith tez zeǵen frater ? ha zo̗meidnek
welagat el weztendo̗d : zikseg neko̗d
aitonked kodulnod : es eleto̗deth igh
keresno̗d : Azert eluegeze hoǵ Cak az
egik zo̗meth nitna megh : es az mas-
ikat be fo̗do̗zne kezeuel : hoǵ auagh
Cak az egik zo̗me maradna : Az ha-
got ora azert el Io̗uen : Megh ielo̗nek
neki azzonunk maria : kinek zepse-
geth latuan Cak fel zo̗meuel : olʼ igo̗n
nagh go̗no̗ro̗sego̗t wo̗n belo̗le : hoǵ az


{110}
{55v}
masikates akariaualʼa megh nitnia · 
De legottan el enezek elo̗le az bodok
zÿz maria ¶ Tehat egh zo̗meto̗l megh
foztatuan : kezde magat dorgalnia m-
onduan O ÿaÿ enneko̗m niaualas-
nak : Miert fo̗do̗zem el az egik zo̗m-
-o̗meth : bator mind keth zo̗meimnek
welagat el wezto̗ttem wona : Cak ho-
gh o̗teth niluaban lathattam uo-
na : kezde esmeth azzonūkat kernie · 
hoǵ esmeth akar Cak ecćo̗r lathat-
-na Tunc eciam secundo apparuit ei ang-
elus dicens Tehat esmet masoćor m-
egh ielo̗nek neki istennek anǵala
monduan : parancol neko̗d az zwz
maria : hogh hoza zo̗ro̗zed magadat · 
mert esmeth megh ielo̗nik the nek-
o̗d : de az mas zo̗mo̗dnek welagates
el kel wezteno̗d : kinek monda az zo̗r-
zeto̗s : wram ha ezo̗r zo̗mo̗keth walla-
nekes : kez wonek el wezteno̗m : Cak
hogh lathassam az o̗ zepseǵenek eko̗s-
seǵeth : kinek monda az anǵal : megh
latod az o̗ zepsegeth : es nem hoǵ ez egh
zo̗mo̗dnek welagat weztened el : de m-
egh az masiknak wilagates megh ne-
ro̗d az o̗ malaztianak miatta : Mel


{111}
{56r}
mind wgh lo̗n Erat eciam quid-
am Iuuenis : qui assidue Cogitabat
Touaba uala meges eǵ iffv : ki zo̗-
netlen gondolkodik uala az zÿz m-
arianak zepseǵero̗l : es azzonunk-
hoz naǵ aietatossagal ko̗no̗ro̗gh wa-
-la : hoǵ meltoltatnek neki az o̗ zep-
seǵeth megh ielo̗ntenie ¶ Eǵ nemine-
-mo̗ reǵel azert : mikoron nagh
aietatossagal ezo̗n kerne az edo̗s
zÿz mariath : Ime megh allapek
elo̗tte azzonūk maria : es monda
neki : keuanode latnod az en zep-
sego̗meth : kinek felele az iffv O bo-
dog zÿz maria : Iollehet meltatla-
an leǵek en erre : de maga telles
zÿuemel keuanom : Tehat monda
neki az zÿz maria : Nez Iol en re-
am : es lassad az en zepsego̗meth : Mi-
koron azert ez iffv sokaigh nezthe uo-
na azzonunknak zepsegh : es az zÿz-
maria akarna Imar elo̗le el enez-
nie : Monda az iffv O bodog zÿz ma-
ria : ha en az the zepsego̗dtul el zak-
-adok : soha en to̗be wigaztalast ne-
-em veheto̗k : Ez iffounak azert o̗
zÿue az nagh edo̗ssegnek miatta ket-
te hassada : es istennek angali


{112}
{56v}
ueuek o̗ lelketh : es vǵan azzon-
unkal eǵeto̗mbe menorzagba wiuek
el fel : Ez peldakbol azert megh erthe-
-tito̗k istenbe zerelmes hugaim : Me-
el igo̗n zepsego̗s az bodok zÿz mar-
ia : istennek edo̗s ania O mel igo̗n
bodokok leznek azok : kÿk az o̗ zinet
lathattiak zinro̗l zinre : vizont O m-
el igo̗n bodoktalanok leznek azok · 
kik ez zep zinnek latassat el wez-
tik az binnek miatta : Harom kep-
en mondatnak azert az zento̗k bod-
okoknak menorzagba Elo̗zo̗r imez-
ert : mert lelki zo̗mo̗kel lattiak
az istensego̗t : Masoćor Imezert : me-
rt testi zomo̗kel lattiak : wrunk Cr-
istusnak megh dico̗io̗lt embo̗rseget · 
 ¶ Harmaćor Imezert : mert wǵan ez-
-o̗n zo̗mo̗kel lattiak azzonunknak-
es kiielo̗nthetetlen nagh zepseget : 
enćo̗lko̗ǵeto̗k azert ties vǵ elno̗to̗k · 
ez niaualas wilagba : hoǵ Io̗uendo̗-
be mind az istennek zÿnet : Mind vr-
unknak embo̗rseǵet : Es mind az zÿz
marianak zepsego̗s zinet : megh la-
thassatok Io̗uendo̗be : tÿztasak tartas-
tokba kegek igo̗n ne bÿzatok : Mert


{113}
{57r}
bizon Cakaual nem Iduo̗zo̗lhetto̗k : 
erro̗l monǵa zent ǵero̗l doctor : Az
tiztasakes nem walami istennek el-
-o̗tte : Az Io miuelko̗deto̗knel kil : Az
io miuelko̗deto̗kes Nem walami az
tiztasaknalkil : Azert walaki ez dic-
o̗ssego̗s zino̗keth megh akaria lat-
-nia : ziksek hoǵ tiztasak tartoes le-
ǵo̗n : es Io miuelko̗deto̗kethes tego̗-
n : Mert killo̗mben megh nem latha-
ttia αmen Tercium document-
um : erit modus natiuitatis vir-
ginis gloriose Harmad tansaktok
lezo̗n istenbe zerelmes hugaim : az ziz
marianak ziletessenek modissagarol · 
 ¶ vǵ oluastatik azert : mint zent iero-
nimus doctor iria : Mikoron azzonu-
-nknak zilei : tudniamint zent Ioakh-
im : es zent anna azzon : mindo̗n zent-
seǵel fenlenenek : Huz eǵez eztend-
ek az hazassaknak ǵo̗mo̗chet neem
vehetek : ez huzeztendo̗k be teluen : 
Vrnak fogadast to̗nek : hoǵha o̗ket
magzattal zeretne : o̗tet az o̗ zolgalat-
-tiara adnak : Vgian ezert eztendo̗n-
ked ierusalembe mennek wala : es
istennek templomat killo̗mb killo̗-


{114}
{57v}
mb aldozattokal giakoroliak walʼa : Eǵ
ielo̗s innepre azert zent Ioakhim ha-
zatul iersalomba mikoron fel ment
uona : es az templomba aldozattiat
baratiual eǵeto̗mbe fel witteuona : 
az ottarra : Az papifeiedelo̗m az o̗ al-
dozattiat az ottarrol mind el hana · 
es magat igo̗n megh pirongata : ho-
gh merezko̗do̗t uona az istennek
otarahoz iarulnia : ezert mert at-
okba wona istennek to̗rueneto̗l : ho-
gh meddo̗ uona : az az hogh magzat-
nal kil uona Ioakim ergo Confusus
Domum noluit redire et cetera Ioakhim
Azert igo̗n megh ǵalaztatuan : nem
akara haza menie : hoǵ baratito̗l
kik ezt lattak es hallottakuala · 
nagob gialazatot ne zenuedhetne : Me-
-ne azert titkon maiorhazaba paz-
torihoz : es mikoron ednihan napik
ot uotuona : Eǵ neminemo̗ napon : 
istennek anǵalʼa naǵ feno̗sseǵel ne-
ki ielo̗nek es monda ¶ Ne akar fel-
-no̗d : en waǵok istennek angala · 
bociattattam the hozad : hoǵ megh
monǵam neko̗d : mert az the ko̗no̗r-
ǵesid istento̗l megh halgattattak · 
es az the alamisnad istennek elebe


{115}
{58r}
fel ment : Megh tekento̗tte vristen
az the pirongasodat : es az the medo̗-
sego̗dnek zidalmat nem meltan
the raitad tetetnie : Mert az isten
az bino̗n Cak bozuo̗ allo : es nem az
termezeto̗n : Azert mikoron walaki-
-nek meheth be rekeztÿ ezert tezÿ : 
hoǵ annak mehet vionnan megh
nituan : az mi to̗le zilettetik isteni
aiandoknak esmertessek lenie : Em-
leko̗zecce megh sararol : ki sok ideik
meddo̗ lo̗n : es vegre Isaakot kinek
istento̗l az aldomas igertetek zile · 
Ezo̗nkepen rakheles : Az meddo̗sego̗t
sokaik wissele : Vegre iosefo̗t zÿle · 
ki telles egiptomnak vra lo̗n Quis
forcior sansone ? vel sancior sa-
muele ? et tamen ambo matres ste-
riles habuere kiuot ero̗sb sanson-
-nal ? es zenteb samuelnel ? es mind
ez ketto̗k meddo̗ anat wallottanak · 
Ime azert Ioakim azthe hazasod an-
na azzon : fogad es zÿl to̗led egh lean
magzatot : es hiad az o̗ neuet mar-
ianak : ez mint vrnak megh iger-
-teto̗k : kisdedsegeto̗lfogua lezo̗n
vrnak zento̗lteto̗t : es meǵ anianak


{116}
{58v}
mehebe megh zento̗ltetik : es zent
lelo̗knek malaztiaua be to̗tetik : Mi-
ndo̗nkoron vrnak templomaba lak-
ozik : hoǵ ualami ketsek o̗rola ne ta-
madhasson : Es mikepen o̗ codalatos
keppen zillettetik az meddo̗ anatul : 
ezo̗nkepen o̗to̗le Codalatos keppen fo-
gantatik istennek fia : es ziletik : ki-
nek neu'e iesus lezo̗n : kinek attala
adatik mindo̗n nepnek az iduo̗ssek · 
hoǵ keǵek ezo̗ket Ionkab hiǵed : mi-
koron Iutandaz iersalomba az ara-
nkapura : Anna azzont az the iego̗s-
so̗det elo̗l talalod : mel mastan az the
tauol letelo̗dro̗l igo̗n zorgalmatos · 
Akoron keǵek az the ielo̗n wotodbol
o̗ro̗l : Ezo̗ket megh monduan az anǵal
el enezek elo̗le Anna qoque Cum
amare fleret : et quo vir suus
Iuisset ignoraret Touaba zent anna
azzon mikoron iǵo̗n sirna : mert
vrat nem tudna howa ment uona · 
Nekies azon angial megh ielo̗nek · 
es amit Ioakhimnak mondotuala · 
nekies mind azokat megh monda · 
es parancola neki : hoǵ megh tero̗ vr-
anak az arań kapura elebe menne · 
Mellet zent anna azzon mikoron


{117}
{59r}
megh to̗t uona : Az angialnak mo-
ndasa zerent : o̗tet az arankapun el-
o̗l talala : es nagh o̗ro̗mel iersalomba
vrnak templomaba istent Imaduan · 
terenek hazokhoz galileaba : warua-
an Imar vrtul az nekik iǵert mag-
-zatot : Az zent anna azzon azert vra-
tul zent Ioakhimtul foǵada azzon-
-unk mariat : es ido̗ reia teluen zile : 
es : Mel neueko̗duen harom ezten-
do̗s koraba adattatek be az temp-
-loma : holot mint elt leǵo̗n megh ir-
tam az anunciaciorol ualo predika-
cioba O igitur magne deus : quam
mirabilis sapiencia tua O azert
nagh vristen : mel igo̗n Codalatos
az the bo̗ćessego̗d : mert mikepen az
azzonallatnak euanak miatta · 
wezo̗tuala el ez wylagh : ezo̗nkep-
en esmeth azzoniallatnak miatta ak-
arad o̗tet megh epoiteno̗d O eua-
-nak leani : emelieto̗k fel az thi elme-
-to̗keth : es tanuliatok megh : mert
az thi iduo̗ssekto̗k al az zÿz mar-
ianak kezebe : vgian ezert enco̗lko̗-
ǵeto̗k neki mindo̗n aietatossagal zol-
galnotok : hoǵ eth ez vilagba Nierie
zent fianak malaztiat : es Io̗uēdo̗be Az bodok-
sagot αmen


{118}
{59v}
Vrnak neuebe kezdetik eǵ zep
es aietatos predicatio Az zÿz mar-
ianak visitacioiarol Imekkepen
Magnificat anima mea
dominum : hec Cantica
decantauit beata virgo
maria : Luce primo Ca-
pitulo : Magaztalia az en lelko̗-
m vrat : Ez dicereto̗t eno̗kle az bo-
dok zÿz maria : mikoron ersebo̗t az-
zont megh latogatha : mint zenth
lukać iria : euangeliomanak elso̗
rezebe : Mel iǵek melle istenbe zer-
elmes hugaim : Azzonunknak ez
diceretiro̗l : harom tanusaktok lezo̗n
Elso̗ tanusagtok lezo̗n ez dićeret-
nek meltosagarol : Masod tanusak-
-tok lezo̗n az o̗ dićo̗sego̗s uotarol : Ha-
rmad es vtoso tanusagtok lezo̗n : 
az zÿz marianak ersebo̗t azzonth
megh latogatasarol : Vǵmondek is-
tenbe zerelmes hugaim : hoǵ elso̗ ta-
nusaktok lezo̗n Azzonunk marian-
-ak ez diceretinek meltosagarol Me-
rt ez maḡt az to̗b dićereto̗knel me-
ltosagob imez haromba : Elo̗zor az o̗
tulaidonitassaba : Mert mindo̗n dić-


{119}
{60r}
eret tulaidonitatik az o̗ zo̗rzo̗ie-
nek : mint az moises dićereti moises-
-nek : dauit dicereti dauitnak : Igh m-
ondok az to̗b profetaknak dicereto̗k-
ro̗l es : De ez no̗mo̗s dićereth ez maḡt · 
tulaidonitatik Azzonunk marianak · 
erro̗l monda zent lukać euengelista
Et ait maria : Magnificat anima mea do-
minum : es monda maria : magazta-
lia vrat az en lelko̗m : Mikepen azert
az zÿz maria : mind az profetakat fo̗l-
o̗l mulattia zentseǵel : meltosagal : es
dićo̗segel : ezo̗nkepen az o̗ dićereti az
to̗b profetaknak dićereto̗keth O wal-
-ion kinem zeretne : es tizto̗lne ez di-
cereto̗t : mel el melto es edo̗s neuezet-
o̗t uo̗n : hoǵ mondassek zÿz marian-
ak dićeretinek : es Ielo̗sben mert mi-
koron ez dicereto̗t eno̗kle : akoron me-
hebe walla az bizon istent es bÿzon
embo̗rt Secundo istud canticum
precellit alia in causa et intencione
Masoćor : azzonunknak ez dicer-
ethÿ fo̗lo̗l mulattia az tho̗b dić-
ereto̗keth : az okba es igeko̗zetbe · 
mert az dićereto̗kko̗zo̗l nemeliek
zo̗ro̗ztettek auagh hala adasert : au-
agh go̗zo̗delo̗m vetelert : minth
moisesnek diceretÿ : Auagh egessegh-


{120}
{60v}
nek ueteleert : Mikepen ezekhias ki-
ralnak dicerethe : Ez diceret keǵek lo̗n
az istennek embo̗rre leteleert : mel na-
gob lo̗n mind az go̗zo̗delo̗m vetelnel · 
mind eǵesseknek vetelenel : hat ez bo-
dok zÿz marianak dicerethe : melto-
sagosb lo̗n mind az to̗b dicereto̗knel
Huius rei gracia queri potest Vg-
an ezert zerelmes huǵaim kerdhet-
ne walamel ko̗zo̗leto̗k : valon vra-
am isten : Imez ketto̗ ko̗zo̗l melikert
tartozom en vristennek nagob hal-
la adassal : Az embo̗rre letelnek Io-
teteleerte ? auagh az megh valtasnak
io teteleert : Auagh touaba Az tero̗m-
tesnek Io teteleert ¶ Mel kerdesre im-
igen felelo̗k en tinekto̗k : hoǵ sokal na-
gob hala adassal tartoztok vristenek
embo̗rre letelero̗l : es megh valtasa-
-rol : hodnem mint tero̗mtesero̗l : Er-
-ro̗l monǵa az aranzaiu zent Ian-
-os : semi ninchen kiro̗l vristennek
nagob hala adassal tartoznank : mi-
-nt zent fianak embo̗rre letelero̗l · 
es zent kenarol halalarol : Vǵmo-
nd touaba zent bernard doctores Su-
per omnia o bone iesu te mihi ama-
bilem reddit et cetera Mindo̗no̗knek fo̗l-


{121}
{61r}
o̗tte O Io iesus : tego̗det enneko̗m ze-
reteto̗sse tezo̗n : az mi valtsagunk-
-nak dolǵa : es az kenzenuedesnek po-
-hara : melet enerthem az ko̗ro̗ztfan
megh iual : Vgian ezo̗nt megh mut-
tatom nekto̗k okossaǵales : Mert vǵ-
mond zent ǵergo̗l doctor : Mineuel Io-
nkab neueko̗dnek az aiandokok · 
annal Ionkab neueko̗dnek az aia-
ndokokrol walo zamadasokes : de Az
istennek embo̗rre letelebe es ken ha-
lal zenuedesebe : Igo̗n naǵ aiandok
adatek embo̗rnek : mert az isten o̗n-
no̗n maǵat ada : hat ebbo̗l ko̗uetko̗zik
hoǵ ezo̗kro̗l nagob hala adassal tar-
toztok istennek : hodnem mint eǵeb Io-
teteminero̗l hoc idem insuper ostendo
exemplaritate Vgian ezo̗nt touaba
megh mutatom peldauales : Mert am
ugh oluastatik az eǵ zent attiarol : ho-
ǵ eÿel es napal ez zent attia : ezo̗n ko̗-
no̗ro̗gh wala az aldot Cristus iesush-
oz imadsagaba : hoǵ meltoltatnek ne-
kÿ megh ielo̗ntenie : minemo̗ zolgal-
attia uona mennel keduesb az o̗ zent
zinenek elo̗tte : es minemo̗ Io tetele-
ro̗l tartoznek nagob hala adassal · 
 ¶ Mikoron azert eǵ etzaka efelinek


{122}
{61v}
elo̗tte <mikoron> urunknak fezo̗l-
ethe elo̗t nagh aietatossaǵal Imad-
-koznek : ezo̗nko̗zbe latha : tehat Cella-
-ianak aithat megh nithak : es Ime
egh mezitelen embo̗r az Cellaba be
mene : hat ez embo̗r teteieto̗l fogua
talpaiglan el ostoroztatot : es kemen
to̗uissel megh koronaztatot : latha
touaba hat uallan egh nagh es ma-
gas ko̗ro̗ztfa uaǵon : Mikoron ezt
lattauona az zent attÿa : megh kerde
hoǵ kÿ uona : kinek az monda : Enua-
gok az Cristus iesus Qui miserans
humano generi descendi in vterum
intacte uirginis kÿ ko̗nuro̗luen
embo̗ri nemzeto̗n : menorzagbol lee
zalek az zeplo̗telen zÿznek mehebe · 
kinek tiztasagos verebo̗l az embo̗r-
sego̗t fel ueuem : kinek mehebe kille-
nch honapik nuguam : ennek vtta-
nna ez villagra ziletem : nem ara-
-nas palotaba : hanem az vtalatos
staloba : kisdet izekre : telnek ko̗zepo̗t-
te : Nioćad napra ko̗rno̗l meteltet-
tem : harminch harom eztendek : sok
ehsego̗t : zomiusagot : heusego̗t : hidek-
sego̗t zenuedek : Vegre el arultatam · 
megh fogattatam : ko̗to̗ztetem : es an-


{123}
{62r}
nashoz vitetem : holot meltatlan ar-
cul veretem : ennen kaifashoz vitete-
em : kiello̗t meltatlan wadoltatam <A>
kaifastul pilatoshoz : pilatostul erod-
esho̗z : kitul bolondnak iteltetem : Vǵ-
an ezert mikepen bolond o̗to̗le megh
Cofoltatam : feier ruhaba o̗to̗ztetem : es
vizont pilatosnak kildetem : kito̗l
oztan Nagh kemeno̗n megh oztoro-
ztatam : koronaztatam : es halalra se-
ntenciaztatam : es az kopazto heǵo̗n
az ket toluai ko̗zo̗t : mezitelen fel fez-
itetem : es nagh sernu halalal megh
o̗letem : Valakik azert mind ezo̗kro̗l
Napiaba akar Cak ecćo̗r aietatossa-
gal megh emleko̗znek : keduesb enne-
ko̗m es azoknak iduossego̗sb Quam
totum mundum peregrinarentur
hodnem mint ha : ez vilagot zaran-
dokurl be iarnak : es hodnem mint
ha mindo̗nnap egh zotart oluasnan-
-ak : hodnem mint eztendek mindo̗-
-n nak vizel kinirel bo̗ito̗lnenek : es-
hodnem mint magokat naponked
veroknek ki folasiglan ostoroznak · 
 ¶ kerel azert engo̗met : hoǵ neko̗d me-
gh ielo̗ntenem : minemo̗ Io tetelo̗mro̗l


{124}
{62v}
tartoznal nagob halʼa adassal : Se-
miro̗l azert nagobal mint embo̗r-
re letelo̗mro̗l : es kenomrol halal-
omrol : ezt megh monduan : el en-
ezek elo̗le : Miert keǵek hoǵ az-
zonunknak ez dicerethe fo̗keppen
ezo̗kro̗l uaǵon : hat meltosagosb ez
diceret az to̗b dicereto̗knel tercio
hoc canticum precellit alia : eccle-
siastica veneracione harmaćor
azzonunknak ez dicereti : felo̗l mu-
lattia meltosagal a to̗bit Az eghazÿ bo̗ćo̗l-
eth tetelbe : Mert zent eghaz ezt zo̗r-
zo̗tte : hod ez diceret naponked nagh
tizto̗sseǵel mondassek az većerniek-
o̗n : Ezt keǵek teue zent eǵhaz ezert · 
hoǵ mi megh tanulnok : mert az iste-
nnek fia estue : az az ez vilagnak ve-
gie fele ziletek az zÿz mariatul : kÿ-
miat vehettʼo̗k mi az o̗ro̗k aldomasth · 
kiro̗l naponked tartozunk mi hala
adassal : vǵan ezert azzonūknak ez dićer-
ethe : zokot zent eǵhazba az to̗b dićer-
eto̗knel aietatosban tizto̗ltetnie : Me-
rt innepnapokon zo̗uendo̗ko̗k gÿwtta-
tnak reia : es to̗mieno̗ztetik raitha · 
enneten uagon touaba : hoǵ mikoron


{125}
{63r}
ez diceret eno̗ko̗ltetik az vecernieko̗n · 
az hiuv ko̗ro̗zteno̗k talpokra alnak : es
az firfiak siuego̗ket le vetik : es nagh
tizto̗ssegel halgattiak : olʼmint ha ielo̗n
uona az bodok zÿz maria : es az o̗ zent
fia vrunk iesus Cristus : ez azert igo̗n
Io zokas az ko̗ro̗ztieno̗k ko̗zo̗t : mert ez
diceret mind zent euangeliom : azert
tizto̗sseǵel halgatando : hoǵ ero̗tte erd-
o̗m adassek : mert az bo̗ć monǵa : Az tÿz-
to̗ssek tetelert : adatik Io malazt Secun-
dum documentum dixi erit subli-
mitatis : Masod tanusaktok mond-
am lezo̗n ez diceretnek dico̗ssegero̗l · 
kerlek uegeto̗k ezo̗to̗kbe : es tanuliatok
megh : mert amit Im irando waǵok : ne-
em gakortha haliatok : Ez diceret azert
dico̗ssego̗s : mind istennek : mind az zÿz
marianak ¶ Elo̗zo̗r mondam istenek · 
kit az bodok zÿz maria ez diceretbe
dićere : fo̗keppen tizo̗n keth modon elo̗z-
o̗r az o̗ uralkodasarol hoǵ tudniam-
int : mind meno̗n : mind fo̗do̗n vralkod-
nek : ezert monda : Magaztalia az en
lelko̗m vrat : Masoćor dicere embo̗ri ne-
mzetnek iduo̗zitesero̗l : Azert monda
az masodik versbe : Es vigada az en
lelko̗m : az en Iduo̗zito̗ isteno̗mbe : Harm-


{126}
{63v}
aćor dicere Az alazatosoknak megh
tekentesebe ezert monda : Mert meǵ
tekenthe az o̗ zolǵalo leananak ala-
zatossagath ¶ Neǵeco̗r dicere az anai
bodokitasrol : ezert monda : mert Ime
ebbo̗l bodoknak mondnak engo̗m
mindo̗n nemzeto̗k ¶ o̗tto̗ćo̗r dicere az
Coda tetelo̗kro̗l : Mikoron azt monda · 
Mert to̗n enuelem Vr naǵokat ¶ hat-
oćor <N> dicere neuenek zentsegero̗l · 
mikoron azt monda et sanctum
nomen eius : es zent az o̗ neu'e ¶ Heteć-
o̗r dicere az ergalmassagrol : miko-
ron azt monda : es az o̗ ergalmassa-
ǵa nemzetro̗l nemzetre ¶ Noćaćor az ke-
uelo̗knek le uetesero̗l : mikoron azt m-
onda : to̗n hatalmat az o̗ kariaual : el
tekozla az keuelo̗keth az o̗ zÿuo̗knek
elmeieto̗l ¶ killenćo̗r dicere az alazat-
osoknak fel magaztalasarol : mikoron
azt monda : le uethe az hatalmasokat
az zekbo̗l : es fel magaztala az alazat-
osokat tizećo̗r az eho̗zo̗knek megh
eleghoǵitesero̗l : mikoron azt monda : Az
eho̗zo̗keth be to̗te Iokal ¶ tizo̗n eǵeco̗r
dicere az embo̗ri termezetnek fel vet-
elero̗l : Mikoron azt monda Veue isrl̄


{127}
{64r}
az o̗ ǵermo̗keth : megh emleko̗zuen az
o̗ ergalmassagarol ¶ Tizo̗nketto̗ćo̗r dić-
ere az iǵert megh zabaditasnak bete-
llesitesero̗l : Mikoron azt monda : Mi-
kepen zola az mi attiainknak abra-
hamnak : es az o̗ magainak o̗ro̗ke : Elle-
ten kepen <kepen> dicerę azert uristent
azzonunk maria : ez o̗ dićeretibe Se-
-cundo hoc canticum est gloriosum
beate virgini Masoćor dićo̗ssego̗s ez di-
ceret az bodok zÿz marianak : mert
o̗ benne megh iego̗zhettetnek az dićo̗se-
gnek tÿzo̗nketh Cillaghÿ : mellek vala-
nak az o̗ feiebeualo koronaba : kÿro̗l
zent Ianos zola latasarol irt ko̗nuenek
tÿzo̗nketto̗dik rezebe : Azzonunknak az-
ert koronaiaba elso̗ Cillak mondatik
dignatiua preelectio meltan ualo va-
laztasnak : kiro̗l azzonūk istent diceri · 
es o̗ro̗luen diceko̗dik mikoron monda · 
 ¶ Magaztalia az en lelko̗m vrat : Nilua-
an monǵa vrat : kibe Ielo̗nthÿ azzon-
unk : mert ebbo̗l o̗ro̗l es dićeko̗dik : hoǵ
istento̗l kiualtkepen valaztatot zolgalo
leanaiul : kiro̗l igeko̗zik halakat adnÿ · 
 ¶ Mert bizonaual az zento̗knek ez nagh
o̗ro̗m : hogh esmerik magokat istennek
zolgaioknak leni : mert zent gergo̗lnek
mondasa zerent Seruire deo regnare est


{128}
{64v}
zolgalnia istennek orzaglas : Azert az
zonunk istenbe diceko̗duen Monda : Mag-
aztalia az en lelko̗m vrat : tudniaminth
az en vramat : kito̗l zolgalo leanul valaz-
tattam : Vǵmond keǵek az poǵan bo̗ć : kiki-
-mind minemo̗ oletant zol : es miuelko̗dik : 
es vghel : mert az zÿunek bo̗seǵebo̗l zol az
zaÿ : vrunknak mondasa zerent : Miert
keǵek hoǵ az bodok zÿz maria : ezt min-
do̗nkor keuaniauala : hoǵ erdo̗mlene le-
-ni istennek Zolǵalo leana : es zent fianak
zolgalhatna : kit tuduala az zent iras-
okbol az testbe Io̗uendo̗nek lenie : Azert
nem Coda : hoǵ legottan hoǵ hitet az an-
ǵalnak ada monda ecce ancilla do-
mini scilicet quod semper optaui Ime
vrnak zolgalo leańa : tudniamint mel-
-eth mindo̗nkoron keuantam : Ez diceret-
be es vǵan ezo̗nro̗l halat aduan moǵa · 
 ¶ Maǵaztalia az en lelko̗m vrat : kinek
uaǵok zolgalo leańa O bodok zÿz ma-
rianak keuansaǵa : mel naǵ haznos-
-on be telleso̗dek : telles embo̗ri nemzet-
nek iduo̗sseǵeert O mel bodok lelo̗knek
mondatik az : mel az zÿz mariaual
eǵeto̗mbe keuan zolgalnia az edo̗s Cr-
istusnak De monthatnatok Io attia-
am : akarnok mi to̗led megh tudnūk : 
hogha az bodok zÿz maria : alkolmas ke


{129}
{65r}
pen kezdee ez o̗ diceretet el : <k> Cristusnak
embo̗rre letelero̗l hoǵ mondana Ma-
-gnificat magaztalia : bÿzon nekunk
Codanak lattatik : miert nem monda · 
diceri : auagh algia : auagh halakat ad
az en lelko̗m vrnak : Mikoron mindez-
o̗keth meltan mondhatta leǵo̗n ¶ Ez ker-
desre imiǵen felelo̗k en tinekto̗k : hoǵ az
zÿz maria ez igeket nem o̗ magatul
monda : de zent lelo̗k isten mondata
vele : mel zent lelo̗k isten azt akara : ho-
gh ez igen kezdene el azzonūk dicer-
etit ¶ Maḡt : Mert azzonunk diceriuala
istent mennel nagob io tetelero̗l : tud-
niamint embo̗rre letelero̗l : azert ma-
gnificatot kelle mondani quod sonat
laudis magnitudinem mel Ielo̗nti
diceretnek nagh wotat : Ezert monǵa
zent amburus doctor : magarazuan az-
zonūknak ez diceretet : olmint azt mo-
-ndana az zÿz maria : Ol naǵ es hal-
hatatlan aiandokal magaztala engo̗-
meth fel vr : hoǵ nielu ki nem Ielo̗nthe-
tÿ : azert magaztalia az en lelko̗m vrat
De mondhatnatok meges : miert te-
ne az zÿz maria Ez diceretho̗z hoza Im-
ez igeketh : anima mea az en lelko̗m · 
es nem monda : Magaztalom vrat : Erre-
es Imiǵen felelo̗k en nekto̗k : hoǵ eztes
zenth lelo̗k isten akara : hoǵ mi megh


{130}
{65v}
tanutassunk az lelo̗knek aiandokir-
rol : melek no̗mo̗sbek hodnem minth
az testiek : mikepen hogh az lelo̗k dra-
gab mindo̗n testnel mint zent agoston
doctor mongia : istent dicernunk : Miert
keǵek hoǵ vrunknak embo̗rre letele : lo̗n
Ionkab az lelko̗knek hodnem minth
az testo̗knek iduo̗ssego̗kre : azert mon-
da azzonunk az en lelko̗m De mondha-
tnatok meǵes miert nem monda
az zÿz maria ez dicereto̗t imigen ¶ Ma-
gnificat anima mea deum : vel sponsum : pa-
trem : vel filium : Magaztalia az en lelk-
o̗m istent : auagh iego̗sso̗met : az attÿa is-
-tent : auagh az fiv istent : mikor mind-
ezo̗ket meltan mondhatta uona ¶ Ez ker-
desre es imiǵen felelnek az zent doctorok · 
hoǵ igh mondata zent lelo̗k vristen az-
zonunkal : imez keth okaert Elo̗zo̗r im-
ezert hogh az istent felelo̗mel tizto̗llie · 
mert az bo̗ćesegnek kezdethe vrnak fel-
elme : Az vr neu keǵek az bućo̗leto̗s fel-
elmet be rekeztÿ : Erro̗l monda vristen
az profetanak zaiaattal Si dominus
vbi est timor meus ha vr vagok en · 
hol vaǵon az en felelmem ? Masoćor Im-
ezert : hoǵ az bodok zÿz maria mindo̗n
Celeko̗detibe tulaidon diceretit el tau-


{131}
{66r}
oztatna : es Cak az istennek dicereti-
re igeko̗znek : Ha azert mondotta uo-
-na az en Iego̗sso̗meth : ebbe magat ig-
o̗n dicerthe uona : Vgian ezo̗nkepen ha
-azt mondotta uona : Az attiat auagh az
fiut ebben es maǵat dicerthe uona : ha
tuaba montha uona istent : az o̗ zolga-
lo leani alazatossagat ebben el ueztek-
lo̗tte uona : Azert Iol monda Magnificat a-
nima mea dominum Magaztalia az en
lelko̗m vrat : melbe magat vrnak al-
azatos zolgalo leananak walla : kibe
minket megh tanutha : hoǵ valamit
tezo̗nk alazatosson teǵo̗k : es mindo̗n-
o̗keth istennek tulaidonucunk Secu-
-nda stella dicitur diuina dulcifica-
cio / Masod cillak azzonūknak Cor-
onaiaba : mondatik isteni edo̗sseknek · 
kiro̗l az bodok zÿz maria Isteni edo̗sse-
gel telles leuen : o̗ro̗luen dićeko̗dik es
mongia exultauit spiritus meus ind-
eo salutari meo o̗ro̗le az en lelko̗m
az en Iduo̗zo̗'to̗ isteno̗mbe : az az az en
iduo̗zo̗'to̗ fiamba : De mondhatnatok
ez melle istenbe zerelmes hugaim : Mi-
ert monda azzonunk ez dićeretbe : o̗r-
o̗le es nem monda o̗ro̗l : Mikoron ne-
m sok ido̗uel fogattauala vrunkath
mehebe : hogh ez igeketh monda : EZ


{132}
{66v}
kerdesre imiǵen felelo̗k : Hod az bodok zÿz
maria az o̗ Iduo̗zo̗ithoǵ istenebe harom-
keppen o̗ro̗le Primo ante Cristi co-
ncepcionem Elo̗zo̗r : urunknak fogad-
asanak elo̗tte o̗ro̗le hitbe : es remensek-
be : mert ero̗ssen hiue es remenle Az Cris-
tusth az testbe Io̗uendo̗nek lenie : Mikep-
pen vrunk monda abrahaamothes Ez-
o̗nkepen <.> o̗ro̗lnie : zenth Ianos iria : eu-
angeliomanak Ńocadik rezeben : Abra-
haam az thÿ attÿatok o̗ro̗le : hoǵ lat-
-na az en napomat : kÿ hÿwe es rem-
enle : azert monda vrunk wǵan ot : az ze-
nth euangeliomba : latha tudniami-
nth hitbe : es istennek Ielo̗ntesebo̗l : 
es o̗ro̗le : Secundo exultauit maria
inhora Concepcionis Cristi Masoć-
or o̗ro̗le azzonunk maria vrunknak
fogadasanak ideien : mert erro̗l mond-
hattatlan nagh o̗ro̗meth walla : Ez-
ert monda : o̗ro̗le az en lelko̗m az en
iduo̗zito̗ isteno̗mbe Tercio exultauit
post Concepcionem harmaćor o̗ro̗-
le wrunknak fogadasanak vttanna : 
mert tugiauala az telles istent mehe-
be lenie : Azert niluan monda ¶ Exulta-
-uit : o̗ro̗le : hogh megh ielo̗nche : Merth
az o̗ foganattianak kezdeteto̗l fogua : 
anianak zenth anna azzonnak Me-


{133}
{67r}
hebe : Cristusnak esmeretibe Ionkab
o̗ro̗le : hodnem mint ko̗ro̗zto̗lo̗ Ianos
o̗ro̗ltuona anianak ersebo̗t azzonak
mehebe : urunknak ielo̗n wotabol : 
De mondhatnatok meǵes Numquid
maria sciuit antequam Concepit
Cristum : de sę fore incarnandum Walion
vram isten tuttae az zÿz maria : Meg-
hoǵ nem fogattauot vrunkat : hogh o̗-
-to̗le uona az embo̗rseǵot feel ueendo̗ ? 
Ez kerdesrees : imigen felelo̗k en az ze-
-nth doctoroknak mondasok zerent : 
hoǵ Iolleheth tuttaleǵo̗n ezt az zÿz
maria : mindo̗n profetaknak fo̗llo̗tto̗k · 
de maǵa nagh alazatossagabol : nem m-
erezlo̗tte ez mondania : sem velthe o̗ma-
gat az zÿznek lenie : kito̗l az istennek
fia az embo̗rsego̗t fel weiendo̗ az na-
gh alazattossagbol : mignem megh m-
onda neki az anǵal ¶ kerdhetneto̗k m-
eǵes touaba Quare dixit salutari
meo : Cum Cristus esset saluator
eciam aliorum Miert monda az en
iduo̗zito̗mbe : Mikoron vrunk Cris-
tos lo̗t lego̗n : mindo̗no̗knek iduo̗-
o̗ito̗ie : erre rea felel Liraimiklos
mesto̗r : es vgh mond : hogh ezt monda


{134}
{67v}
az o̗ belo̗le fel uo̗t embo̗rsegnek okaiert · 
mert igh uot Cak az zÿznek iduo̗zo̗ito̗ie · 
azert o̗ro̗le es vigada az o̗ lelke Tercia
stella dicitur deo chara dileccio
harmad cillak azzonunknak korona-
iaba : mondatik Istennek draǵa zeret-
etinek : Mert ugmonda azzonūk az o̗
diceretibe : Megh tekenthe az o̗ zolgalo
leananak alazatossagat : Megh teken-
the az az keduele es zerethe : mert ahol-
oth uaǵon az zereteth : ot wannak az
zo̗mo̗k zenth agoston doctornak mon-
dasa zerenth De mondhatnatok mi-
ert monda alazatossagat : es nem zÿzesse-
-ǵeth : ez kerdesre felelo̗k az doctorokn-
ak mondasok zerent : hoǵ Iol lehet az bo-
dok zÿz maria mindo̗n Iozagos miuel-
ko̗detinek miatta : istennek elo̗tte ked-
ues uoth : es walaztatot hogh lenńe is-
tennek ania : de maǵa ez wot kiualt-
kepen alazatossagabol : Ezert mongia zent
bernard doctor : Merezlo̗m mondanom : ho-
gh az zÿz marianak zÿzesseǵe istennel
kedues nem votuona : alazatossaganal-
kÿl : vǵmond touaba rola zent agoston
doctores O beata humilitas marie
O zÿz marianak bodok alazatossaga · 
mel embo̗ro̗knek istent zile : halandok-
nak eleto̗t ada : paradicomot megh nitha · 


{135}
{68r}
es embo̗ro̗knek lelko̗ket megh zabad-
-itha : Ez harmadik Cillak melle Imel-
eten dolgot mondok en tinekto̗k : Hogh
az vristen Ionkab es felieb zerethe ez eǵ
leanzot : hodnem mind az angalokath · 
zento̗keth : es mind ez vilagot : Ezt kegek
az zeretetnek harom Ieǵebo̗l bizonuto-
m megh tinekto̗k Primo exsigno do-
nacionis Elo̗zo̗r az adasnak iegebo̗l : 
mert vgh mond zenth bonauentura
doctor : hoǵ az isten<t> mondatik vala-
kit masnal Ionkab zeretni : mikoron
to̗b ioual zeretÿ o̗teth : Vǵmond az po-
gan bo̗ćes : hoǵ az zeretet auagh ba-
ratsak : al az Io akaratba : Az az akor
mondatik ualaki mast zeretnie : mi-
koron Iot akar neki : de az isten olʼ felse-
go̗s aiandokot ada az zÿz marianak · 
hoǵ senkinek sem kiualtkepen : sem ko̗sse-
ǵel : sem angaloknak : sem embo̗ro̗knek : 
azt nem ada : tudniamint hogh istenek
ania uona : kinel nagob tero̗mto̗t alla-
tnak nem adathatik : erro̗l mongia
zenth anselmus doctor Mit adhatha
nagob aiandokot az zÿz marianak
uristen : minth o̗ro̗ke az zÿzesseknek
alapattiaba megh maraduan : az iste-
nt : az o̗ testebo̗l teste lo̗ttet zilne : hath
ebbo̗l uehetito̗k : hogh az isten : igo̗n zer-


{136}
{68v}
ette az zÿz mariat Secundo ex sig-
no conuersacionis Masod iegbo̗l m-
egh erthetito̗k : hogh az isten igo̗n zer-
ette az zÿz mariat : az niaiassaknak
ieǵebo̗l : vǵ mond zent bonauētura doc-
-tor meges : az zeretetnek iegie Imez : Ze-
retettel eǵmassalualo niaiaskodas : vǵ-
mond az pogan bo̗ćes : Az baratsagnak
Celeko̗dethe Imez : megh vigaztaltat-
-nia az baratnak latasaba : zolassaba · 
es veleualo niaiaskodasba : de az ang-
alok ko̗zo̗l eǵsinc : sem az zento̗k ko̗zo̗l · 
kinek vristen az o̗ niaiassakat annera
atta uona : mint es leanzonak : kinek
telleseǵel ada magat : nem Cak vgh m-
inth eǵebeknek isteno̗l es vraiul : de ki-
ualtkepen fiuiul Cuius vberibus fu-
it alitus kinek emlo̗iuel tartatek · 
kinek kezeiuel viseltetek : kito̗l ǵakorta
o̗lelgettetek : es apolgattatek : ko̗uetko̗z-
-ik tehat : hogh az isten az zÿz mariat
iǵo̗n zerette : erro̗l monda az isten
az bo̗ćnek zaia attal : ezt zerethem : es
valaztam maǵamnak iego̗sso̗l veno̗m : es
lo̗k az o̗ abrazattianak zereto̗ie Tercio
exsigno impetracionis Harmad
iegbo̗l megh erthetito̗k : hogh az isten
igo̗n zerette az zÿz mariat : az megh
nieresnek iegebo̗l : mert az isten an-


{137}
{69r}
nera zerethe o̗teth : hoǵ mindo̗n ke-
resebe : istennel nagobat tehet hodne-
em mind az anǵalok : es zento̗k : es
telles mind zent eghaz : mert semit
o̗to̗le vristen mint edo̗s aniatul
megh nem taǵadhat : ez keǵek me-
gh peldaztatek oto̗ruenbe : salamon
kiralba : vǵ monda anianak Pete
mater mea quod uis ? Neque enim fas
est et cetera keried enaniam amit aka-
rz : mert nem alkolmas neko̗m va-
lamit to̗led megh tagadnom : pelda
vala ez istenbe zerelmes hugaim : kit
peldaza ez salamon kiral : nem egeb-
eth hanem vrunk Cristust : kit pelda-
za touaba salamonnak ania : azzo-
nunk mariat : mikepen azert sal-
amon kiral : megh halgata aniat be-
rsabeth : ezo̗nkepen vrunk iesus ed-
o̗s aniat : mindo̗n keresiben : ennek
keǵek Ioban ualo megh ertesere Im-
elleten peldaes oluastatik vala egh
gonoz embo̗r : ez eletebe Iollehet go-
noz wala : de maǵa az zÿz mariahoz
aietatos wala : Mikoron azert sok bi-
no̗keth to̗tuona : ez ećco̗r eǵ zent eǵ-
hazba be mene : Es latuan ot azzonu-
nknak kepet monda O bodok zÿz ma-


{138}
{69v}
ria : ha tego̗det segedsego̗l hinalak-
es heiaba munkalkodnam : Mert mi-
koron leǵek igo̗n nagh bino̗s : tud-
om hogh megh nem halgać : Azert
en velo̗m Imar magamat el karhoz-
tnak leno̗m : sem segitheto̗m megh
the miattad Cumque sic auertisset
se vt exiret desperatus Mikoron
kegek magat el terito̗tteuona : hoǵ
Ki menne ketsegbe esuen : legottan az
ergalmassagnak ania megh zola-
la neki : es monda : bÿzal en benne-
em : merth ha megh pokolnak mel-
seǵere karhoztattaluona o̗ro̗keis : ki
zabadithatnalak : Ninch azert semi · 
kit az en fiam ento̗lem megh taga-
dhatna : Ezt haluan ez zegen bino̗s : 
igo̗n megh batorkodek : es azzonun-
ktul bocianatot keruen : touaba o̗teth
binnelkil zolgala O azert zÿz maria-
-nak ko̗ueto̗i : kik o̗tet az tiztasakba
ko̗uetito̗k : Nem zinnel hanem Tete-
menel : Erćeto̗k megh : mel igo̗n zer-
ette az felsego̗s isten az zÿz mariath · 
es mel igo̗n hatalmas az o̗ ko̗no̗rǵe-
se istennel : Mert mind az angaloknak
es zento̗knek ko̗no̗rgeso̗keth fo̗lo̗l m-
ulattia Ideo ipsam in specialem pa-


{139}
{70r}
tronam vobis eligite azerth o̗tet m-
gatoknak kiualtkepen ualo otalmol
ualazatok : Mert o̗ tito̗ket mint iste-
nek ania : mindo̗nbe megh segitheth
Quarta stella incorona beate virgin-
inis dicitur beatificacio : Neǵed cillak
azzonunknak Coronaiaba : mondatik
bodokutasnak : Ezert monda azzon-
-unk az diceretbe Ecce enim exhoc be-
atam et cetera Mert ime ebbo̗l : bodoknak
mondnak engo̗met : mindo̗n nem-
zeto̗k : Meltan azert az zÿz maria
mondatik bodoknak : mindo̗n nem-
zeto̗kto̗l : mert o̗ fogada : visele : es zi-
le az bodoksagnak megh adoiat de
mondhatnatok emelle walʼon vr-
am isten : azzonunknak ez mondasa · 
mint tekeltessek megh : Mikoron la-
sunk sok nemzeto̗ket : kik Nem hogh
o̗tet bodoknak mondanak : so̗t zidal-
mazak : es karomliak : Mint az sidok
zerecino̗k : to̗ro̗ko̗k : es sokfele eretno̗k-
o̗k : ez kerdesre imiǵen felelo̗k en ti-
nekto̗k : Hogh az bodok zÿz marianak
mondasa be telleso̗dek : mert mindo̗-
-n nemzeto̗kbo̗l nekiek : tertenek vru-
nknak hitere : kik az zÿz mariath
bodoknak waliak : Hogh kegek Ion-


{140}
{70v}
kab megh erćeto̗k : fo̗keppen harom
rendbeli nemzeto̗k vannak ezvilag-
on : kik killo̗mb killo̗mb teuo̗lgesbe
uannak elso̗k az sidok ezo̗k azert
az zÿz mariat bodokuttiak : mert o̗-
rola az profetaknak miattok sok iok-
at mondanak : Vǵmond keǵek zenth
bonauentura doctor : hoǵ az sidok ko̗-
zo̗l nemel hito̗tleno̗k : Az zÿz mar-
iaba ezt nagh Codanak monǵak<:>
uala : Hogh mikoron vona igo̗n zeph · 
egh embo̗rto̗les binre nem keuanta-
tek Mas nemzeto̗k az mohmetnek
ko̗ueto̗i tudniamint az to̗ro̗ko̗k : zer-
ecino̗k : agarenossok : es eǵeb rendbeli
poganok : Megh ezo̗kes ha megh lat-
tiok : bodoknak monǵak az zÿz ma-
riat : mikoron az o̗ ko̗nuo̗kbe nagh
sok io talaltassek irua o̗ rola : Ame
az mohmetnek ko̗nuebe : mel alkora-
nomnak mondatik : Imigen irattatik · 
 ¶ Mondanak az angalok O maria : biz-
onnial isten ualaztot tego̗d : es megh
tiztutot tego̗d : es tiztan ualaztot tego̗d · 
mindo̗n ez vilagÿ azzonoknak fo̗lo̗tto̗k
Ibidem sic scribitur Vǵan ot meǵes
imigen irattatik : senki nem ziletik ad-
amnak fiai ko̗zo̗l : kit megh nem it-


{141}
{71r}
ne az sathan : az mariatul : es az o̗
fiatul megh valuan : Vǵ irattatik
meǵes vǵan ot : embo̗ro̗k ko̗zo̗l sok te-
kelleto̗sso̗k votannak : de senki teke-
leto̗sb nem uot az iesusnak anianal · 
az marianal : Valaki azert az mohm-
etnek to̗ruenenek tartoi ko̗zo̗l : azzońūk-
nak neuet megh karomlanǵa : Nil-
uan : ez megh ko̗ueztetik : es az o̗ zaia
ko̗uel to̗rettetik el : Ime azert istenbe
zerelmes huǵaim megh tecik : mikep-
pen az zÿz maria az thi edo̗s ania-
tok : megh az poganoktules bodok-
itatik Tercium genus nacionum
est cristianorum harmad nemzet az
ko̗ro̗ztien nemzeth : Az ket elso̗ nemze-
-to̗k tudniamint az sidok : es az mohmet-
nek ko̗ueto̗i : ezo̗k teuo̗lgesbe es karho-
zatnak vtan vannak : de az Io ko̗r-
o̗ztenno̗k ezo̗k : Io vton uannak : ezo̗k
azert o̗tet eǵeto̗mbe zentnek es bod-
oknak monǵak : Pirulion megh azert
az gonoz ko̗ro̗ztien : ki az zÿz mariat
nem akaria dicernie : Mikoron megh
az poganokes mint edefel megh mo-
-ndatek diceriek bizonaual O bodok
zÿz maria igaz az amit the rolad
eno̗ko̗l zent eǵhaz : bodok vagh zent
zÿz maria : es mindo̗n diceretre mel-


{142}
{71v}
tosagos : mert the to̗led tamada az iga-
saknak napia : Cristus mi istenunk · 
Azert mi tego̗det mind bodoknak mo-
ndunk Quinta stella in corona
beate virginis dicitur mirificacio
o̗to̗d cillak azzonunknak koronaia-
ba : mondatik Codalatossagnak : Azert
monda az o̗ diceretibe quia fecit mihi
dominus magna qui potens est : Mert
to̗n enuelem nagot : ki hatalmas vr
vǵ mond ez mele egh zent doctor te-
ofilus : bizonaual Nagokat : Codalat-
osokat az isten Celeko̗dek az zÿz ma-
riaual : mikoron az bino̗kto̗l o̗tet me-
gh tartoztata : Mikoron o̗tet megh ze-
nto̗le : Mikoron az o̗ fiat o̗to̗le zilet-
tete : es embo̗ri nemzeto̗t o̗ attala
megh epo̗the : Mikoron keǵek zile zi-
zen megh marada : Ez kegek lo̗n Im-
ebbo̗l quia potens est mert hatalmas · 
tudniamint az isten : Mert senki eǵeb
ezt to̗lenel nem tehette : Ez Cillak mel-
le imelleten dolgot mondok en tinek-
to̗k : hoǵ az isten ez vilaknak tero̗mtes-
eto̗l fogua : minemo̗ Codakat to̗t : semi-
be nagob Codat nem to̗t : mint az zÿz
mariaba : Ezt keǵek haromal bizonut-
tom megh thi nekto̗k Elo̗zo̗r zent iras-


{143}
{72r}
sal kiro̗l vgh mond a zent bernard
doctor : Iolleheth az vristen neǵ Co-
dakat to̗t leǵo̗n : az tero̗mto̗t allatok
ba : de maǵa semibe naǵob Codat nem
to̗t : mint az zÿz mariaba : kit mind az
hod : es mind az nap Codal : Vǵan ezo̗-
nt bizonuthia zent anselmus doc-
tor : es to̗b zenth doctorok Masochor
megh bizonuthom okossaǵal Imi-
ǵen : semi mondathatik Naǵobnak · 
minth hogh az isten embo̗rre lo̗n : Mi-
koron sokkal tauolb leǵo̗n az isten az
tero̗mto̗t allattul : hodnem az tero̗mt-
to̗t allath az semito̗l : Az tero̗mto̗th
allatfelo̗l azert semi nagob nem mo-
-ndathatik : mint hogh lego̗n istenek
ania : Mert ez nagh malazth es dico̗s-
-egh : kinel isten az tero̗mto̗t allattal
nagobat nem ko̗zo̗lhethe : Erro̗l mon-
-gia zenth anselmus doctor : semi tehoz-
ad azzonom hassonlatos semi hozad
eǵenlo̗ : Mert mindo̗n ami vaǵon : aua-
gh fo̗lo̗tted uagon : Auagh allattad va-
-gon : Amel fo̗lo̗tted uaǵon Az Cak is-
ten : Ami kegek allattad vagon : min-
do̗n ami nem isten harmachor m-
egh bizonutom peldauales Merth
az isten nagot to̗n : mikoron meneth : es


{144}
{72v}
fo̗det : es az benneualo allatokat ter-
o̗mthe semibo̗l : Cak egh bezedeuel : mert
dauit profetanak mondasa zerenth · 
monda es lo̗nek : parancola es tero̗m-
tetenek : de ennel nagob codat to̗n iste-
en az o̗ zent aniaba : Mikoron az o̗ ze-
nth verebo̗l az embo̗ri testo̗t felue-
-ue : kit men es fo̗d megh nem foghat · 
Item magnum fecit deus quando
touaba nagh dolgot to̗n az isten : miko-
ron adamnak kisdet tetemebo̗l : Egh na-
gh azzoniallatot tero̗mthe euat : de
ennel nagob dolgot to̗n vristen : mikor-
on az zÿz marianak kisded verebo̗l · 
egh zo̗mpillantasba vrunknak zent
testet zo̗rze : es az istensegho̗z egessithe
Touaba nagh dolgot to̗n az isten
mikoron az vizezo̗nnek miatta : ez
vilagot el uezthe : Es az niok embo̗r-
o̗keth tudniamint nouet : fiaiual
egeto̗mbe megh tartha : de ennel na-
gob dolgot to̗n : mikoron az zÿz mari-
at mindo̗n eredet binnek zeplo̗ietul
megh tartoztatʼa : es embo̗ri nemzeto̗t
o̗ attalʼa megh valtania veǵeze Item
magnum fecit deus quando fara-
hone submerso touaba nagh dolgoth
to̗n az isten : mikoron faraho kiralt


{145}
{73r}
mind nepeuel egeto̗mbe az vo̗ro̗s te-
nǵo̗rbe boritha : es az sidokat : kik akor
on istennek valaztot nepiualanak · 
zaraz labal raitha attal viue : de en-
nel nagob dolgot to̗n az zÿz mariaba · 
mikoron az kego̗tlen ellensego̗t poko-
lbeli o̗rdo̗go̗t : zent fianak miatta me-
gh go̗zuen : telles embo̗ri nemzeto̗t me-
gh waltha Touaba nagh dolgot to̗n
az isten mikoron az puztaba az sido-
-kat nennie menaual tartha : de ennel
nagobat to̗n : mikoron az zÿznek me-
hebe zenth fianak testet zo̗rze : mind
az zento̗knek eleto̗kre : Touaba nemel-
egh nagh dolgot to̗ne vristen ? mikoron
az Iordannak vizet wÿzza foltatha : es
akaznak oraiaba : tiz garadićal az na-
pot hatra vonia : de megh enneles na-
gob dolgot to̗n : mikoron az zÿznek re-
ia enǵedetire menorzagbol le zalʼa : es
magat giermo̗ke teue : Mind ezo̗kbo̗l az-
ert megh erthetito̗k : hoǵ vristen mind-
o̗n dolgainal nagob dolgot Celeko̗do̗t : az
zÿz mariaba Sexta stella in Coron-
a beate virginis dicitur sanctificacio
hatodik Cillak az zÿz marianak Co-
ronaiaba : mondatik megh zento̗les-
-nek : kiro̗l vgmonda et sanctum nomen


{146}
{73v}
eius Es zent az o̗ neue : bizonaual az
istennek neue mondatik zentnek : me-
rt mindo̗n zentsek mel gondoltathatik
tekelleto̗sben vaǵon az istenbe : es az o̗
zenth neueth meltan viselo̗keth : zente
tezÿ : Erro̗l monda vristen moisesnek
attala : Legeto̗k zento̗k : mert en wr ze-
nth waǵok : ki megh zento̗llek tito̗keth · 
Az bodok zÿz maria azert diceko̗dik
ebbe : hogh el zentsego̗s fiat fogada : ki-
nek zentsego̗s neuenek miatta : o̗es ig-
o̗n megh zento̗ltettetek emelle imezt
veǵeto̗k ezo̗to̗kbe : hogh az zÿz mar-
ia meltan diceko̗dik erro̗l : mert vrn-
ak neue az zÿz mariaba Ionkab mon-
datik zenthnek : hodem embo̗rre letel-
enek elo̗tte : Iolleheth akorones zent
lo̗t leǵo̗n : kiro̗l vgmonda dauit profe-
ta sanctum et terribile nomen eius
zenth es retteneto̗s az o̗ neue : Ennek
oka keǵek imez : mert az zenth neu · 
maǵaraztatik verel megh o̗to̗ztettet-
nek : Mert oto̗ruenbe semi mondatik
-uala zentnek : hanem Cak az : mel az
aldozatnak vereuel megh o̗to̗ztetik ua-
la : de az isten embo̗rre letelenek elo̗t-
te : nem o̗to̗zteto̗t uala megh verel : de
az zÿz marianak mehebe : Az o̗ tiztasak-
os verebo̗l az embo̗rsego̗t fel ueuen : 


{147}
{74r}
nemikepen azert mondathatik verel meǵ
o̗to̗ztetnek : mikoron az testbe eǵessittet-
o̗t lego̗n az verho̗zes : es vegre az zent
ko̗ro̗ztfan tulaidon zent vereuel me-
gh o̗to̗ztetek : es firo̗ztetek : Azert ebbo̗l
mondatik hoǵ az istennek neue Ion-
kab mondatek zentnek : embo̗rre lete-
lenek vtanna : hodnem az elo̗th : Azert
meltan monda az zÿz maria et sanc-
tum nomen eius es zent az o̗ ne-
-ue O azert zÿzek gondoliatok megh
az isten az zÿzben mel nagh zeretet-
eth mutata : thÿ hozatok : Hogh tudni-
aminth az o̗ piros vereuel az zÿzto̗l
fel uo̗ttel : valtot es zento̗lt megh tito̗k-
eth : kiro̗l vǵmonda zent Ianos : zerethe
minketh es kimosa az mi bineinkbo̗l · 
az o̗ zenth vereuel : azert zereseto̗k o̗t-
eth septima stella In corona beate
virginis dicitur miseracio Het-
edik cillak az zÿz marianak Coro-
ńaiaba : mondatik ergalmassaknak · 
azert monda az o̗ diceretibe Et mi-
sericordia eius et cetera es az o̗ ergalm-
assaka : nemzetro̗l nemzetre : o̗tet fel-
o̗ko̗n : olʼ mint azt mondana : Nem Cak
enuelem to̗n nagokat ki hatalmas · 
de mindo̗n nepel : kik istent felik : ez-


{148}
{74v}
bo̗l azert megh teccik : hoǵ ezigekben
az zÿz maria diceko̗dik arrol : hoǵ o̗
az ergalmassaknak ania : ezert eno̗k-
li zenth eghazes rola monduan ma-
ria mater gracie : mater misericordie
maria malaztnak ania : ergalmas-
saknak ania : the minketh mi ellen-
sego̗nkto̗l megh otalmaz : es halalu-
nknak ideien fogagh hozad : touaba · 
ez melle imezt ezo̗to̗kbe veǵeto̗k : ho-
gh az bodok zÿz maria : meltan dić-
-eko̗dik ez hetedik Cillakba az isteni
ergalmassakrol : mert sohol semi Cel-
eko̗detibe vristen hozank nagob erga-
lmassagat nem mutatha : mint ebbe : 
hogh to̗le az embo̗rsego̗t fel ueue : hoǵ
keǵek megh erćeto̗k : az Istennek meel
nagh ergalmassaka ielo̗ntessek ki : az
zÿz marianak attala embo̗ri nemzet-
ho̗z : Ime harmat tanuliatok megh
Elso̗t imezt : hoǵ ez uilaknak kezde-
teto̗l fogua : nem vot : Mast sinć : sem le-
zo̗n olʼ bino̗s embo̗r : ki ha teritendÿ
magat az zÿz mariahoz vgmint kel · 
ergalmassakot ne niero̗n : Ezt kegek
bÿzonuttÿa az zenth anselmus doct-
or sugmond O bodoksagos zÿz mảia · 


{149}
{75r}
mikepen mindo̗n bino̗snek : The to̗led
el teruen : es to̗led el hagiattatuan
ziksek hogh el wezo̗n : Vgian ezo̗nkep-
en mindo̗n bino̗s the hozad teruen : es
the benned bizuan : ziksek hogh erga-
lmassakot niero̗n Ennek oka keǵek
imez mert az zÿz maria : mikoron le-
ǵo̗n ergalmassaknak ania : eǵ bino̗st
es el nem hagh : Cak hoǵ hiuen es ig-
azan hoza terio̗n : <el nem hagh> hogh
erthe nem esedo̗znek : es neki malaz-
tot es ergalmassakot nem niernie : 
Azert monǵa vgian azon zent ansel-
mos doctor O felix maria tu pec-
catorem O bodok zÿz maria : the az
bino̗st mind ez vilaktul megh vta-
ltattat : aniai kegelmesseǵel hozad
o̗lelo̗d : sem haǵod el addek : mignem
vristen the miattad megh engeztel-
tetuen : o̗teth az o̗ malaztiara vezÿ
Mast imezt tanuliatok ez melle
megh hoǵ ha az ergalmassaknak
ania az zÿz maria : nem vot vona : ez
vilak az nagh bino̗kert mellek ben-
ne bo̗uo̗lko̗dnek : rego̗n el wezo̗t vo-
na : Ezt bizonuthia egh doctor fulgen-
cius neuo̗ swgh mond : rego̗n az ek : es
az fo̗d el multak vona : ha az zÿz mar-


{150}
{75v}
ia ko̗no̗rgeseuel nem tartottauona · 
ez keǵek megh teccik az latasbol : mel-
leth zenth damoncus latha : Mert vr-
unk Cristus akaria wala mind ez-
vilagot el veztenie harom lanciakal · 
az harom fo̗ bino̗kert : kikel ez vilak
telles : tudniamint : az keuelsekerth · 
<fo̗m> fo̗suensegert : es az gonoz testi
binert : de azzonūk marianak esedo̗z-
esenek miatta tartatek megh Har-
madot imezt tanuliatok ez melle
megh : hogh ha az zÿz maria az erga-
lmassagnak ania : nem ko̗no̗rgo̗t uo-
na ez vilakert : sokal sanarusagosban
ostorozna o̗tet : hodnem mint masta-
an az o̗ bineiert : Ezt keǵek megh biz-
onutom nekto̗k lo̗t dolgokal : Mert re-
go̗n otho̗ruenbe : migh az isten embo̗re
nem lo̗n : sokal sanarusagosban ostor-
ozia uala az binert ez vilagot : hod-
nem mastan : Mert ǵakortha cak egh
binert nagh sok nepet el vezt uala
Ame az binert mind ez vilagot el
vezthe az vizezo̗nnek miatta : toua-
ba az egh torkossagert : az sidok ko̗z-
zo̗l sokakat el vezthe : mint moises
iria : touaba akornak egh lopasaerth · 


{151}
{76r}
istennek igaz itelethe zerent : israel-
nek fiaÿ ko̗zo̗l : az ellensekto̗l harmi-
-nch hat embo̗ro̗k vagatanak le : Mi-
nth Iosue ko̗nuebe waǵon megh irua
Touaba eǵ baluan Imadasert huz-
onharom ezo̗r embo̗ro̗k vagatanak
le : mint moisesnek masod ko̗nue-
be vaǵon megh irua : Ime azert m-
ind ezo̗kbo̗l megh erthetito̗k : mel ig-
o̗n megh go̗triuala reǵo̗n isten
az bino̗keth : Ame az mi elso̗ zilenk-
-nek eǵ bino̗kert : tudniamint az en-
gedetlenseknek bineiert : o̗tezo̗r ezte-
-ndek smegh annal touab : Az Iambor-
ok istennek zinenek latasato̗l ki rek-
eztetenek Sed postquam virgo
maria deum concepit : de minek-
-utanna az zÿz maria az istenth
mehebe fogada : es zÿle : Mikoron sok
bino̗k : es to̗bek hodnem reǵo̗n masta-
an bo̗uo̗lko̗genek : ez wilaǵon : tudni-
amint baluan Imadasok : waraslasok · 
karomlasok : keuelsego̗k : raǵalmassa-
gok : es az termezeth ellenualo bino̗k · 
es demaǵa az isten mind nagh erga-
lmason el war : hoǵ az bino̗kbo̗l kÿ
terio̗nk : Erro̗l ira zent pal apastal : 


{152}
{76v}
titus pispo̗knek : Megh ielo̗nek az
mi iduo̗zo̗itho̗ istenunknek kegel-
messeke : nem az mi igassakunk-
-nak miuelko̗detibo̗l : de az o̗ erg-
almassaǵa zerent iduo̗zithe mi-
nketh : Azert halakat agunk iste-
nek : mert azzonūk marianak
miatta : az o̗ ergalmassaka vag-
on nemzetro̗l nemzetre : o̗tet felo̗k-
o̗n Octaua stella in Corona beate
virginis dicitur triumfacio Nioća-
dik cillak azzonunknak Corona-
iaba : mondatik go̗zo̗delo̗m vetel-
nek : kiro̗l o̗ro̗luen dićeko̗dik az-
zonunk az o̗ diceretibe : es vǵmo-
nd fecit potenciam in brachio
suo et cetera to̗n hatalmat az o̗ kariaban · 
el tekozla az keuelo̗keth : az o̗ zÿuo̗-
knek elmeietul : bÿzonaual az ze-
nth irasba : az istennek karia mo-
dnatik istennek fianak : Mert mi-
kepen embo̗r Celeko̗dik mindo̗t ka-
riaual : ezo̗nkepen az isten az o̗ iǵe-
ienek miatta : az az fianak miatta
to̗n mindo̗no̗keth : Erro̗l ira zent
Ianos In principio erat verbum · 
et Infra : omnia per ipsum facta sunt kezdet-


{153}
{77r}
be uala az igie : es alab ugh mon-
da : mindo̗no̗k o̗ attala lo̗nek : Ez o̗
kariaba az az fiaba : az attia isten
to̗n nagh hatalmat : Mikoron me-
gh ǵo̗ze az o̗rdo̗go̗t : ki embo̗ri ne-
mzeto̗t biria uala : vǵmonda toua-
ba azzonunk dispersit superbos
mente cordis sui el tekozla az
keuelo̗keth : az o̗ zÿuo̗knek elmeie-
to̗l : Vǵ mond azzonunknak ez di-
ceretin az cirillus pispo̗k : ez iǵeÿ
azzonūknak ertendo̗k : az o̗rdo̗go̗k-
nek serego̗kro̗l : Mert ezo̗ket : kego̗t-
lenko̗duen ezfo̗do̗n : Vrunk ez vilag-
ra Io̗uen el tekozla : Azert az zÿz
maria meltan <ez> ǵo̗zo̗delo̗m vete-
lro̗l diceko̗dik : mert o̗ miatta : es o̗
verebo̗l fel wo̗t testnek miatta : vr-
Cristus iesus az ellensego̗t megh go̗-
zÿe : Vǵhogh Imar beto̗t istennek
mondasa az zÿz mariaba : melleth
megh ira moises elso̗ ko̗nuebe mo-
nduan ipsa conterret Caput tu-
um o̗ ronthia megh az the feiedet · 
mert az zÿz marianak miatta : fi-
anak attala : o̗rdo̗go̗knek hattalmas-
sagok megh to̗retek de ez melle
mondhatnatok : Mikepen : az zÿz-


{154}
{77v}
marianak miatta : mondatik o̗r-
do̗knek hatalmassaga megh to̗re-
tnek leni : mikoron lassok megma-
-stes : nagh sok embo̗ro̗ko̗n hattalm-
assakot wallaniok : mert megh az ko̗-
ro̗ztieno̗kko̗zo̗les sokakba be buik : es
o̗keth ǵo̗tri : nemelieketh keǵek ko̗-
zo̗lo̗k elmeio̗kbe wakut megh : Azert
ezo̗kbo̗l ko̗uetko̗zik es lattatik : ho-
gh semibe nem to̗retteto̗t leǵo̗n m-
egh az o̗ hattalmassaka Ez kerses-
re imiǵen felelo̗k en az zenth do-
ctoroknak mondasok zerent : hoǵ
urunknak kenzenuedesenek mia-
ta : melkent zenuede az testbe mel-
eth az zÿzto̗l fel uo̗n : zabadittatank
megh o̗rdo̗knek hattalmassagabol : 
mint urunk monda az zent eua-
ngeliomba : zent Ianos iria euangel-
iomanak tizo̗nketto̗dik rezebe : Nu-
nc princeps huius mundi eicietur
foras Mastan ez vilaknak feiedel-
me : az az az o̗rdo̗k kÿ vettetik : oka
keǵek miert buik nemel embo̗ro̗kbe
az o̗rdo̗k imez : mert az binnek miat-
-ta neki hattalmat adnak raithok · 
 ¶ erro̗l monda zent ieronimus doctor · 
kor az ak ellensek : senkit megh nem


{155}
{78r}
go̗zhet : hanem Cak az akarot : hat
ebbo̗l megh teccik : hogh az zÿz ma-
rianak miatta : ol igo̗n megh to̗ret-
teto̗t o̗rdo̗knek hattalma : hogh o̗ sen-
kit megh nem ǵo̗zheth : hanem Cak
azt : akÿ nekÿ engied Nona stella
In corona beate virginis dicitur
exaltacio killencedik Cillak az
zÿz marianak koronaiaba : monda-
tik fel magaztalasnak : Ezert mo-
-nda azzonunk az o̗ diceretibe depo-
suit potentes de sede : et exaltauit
humiles le uethe az hatalmasok-
at az zekbo̗l : es fel magaztala az
alazatosokath : ez hatalmasok wal-
anak az keuel anǵalok : kiket vris-
ten az menei zekbo̗l leuethe : Es azal-
azatossok Az ol embo̗ro̗k : kik az peni-
tencianak tartasaba magokat megh
alaztak : ezo̗keth az keuel angalok-
nak helo̗kre magaztala fel menorza-
gba touaba le uethe az isten az ke-
uel sidokat : kik ualanak az profet-
aknak mondasiba es az to̗ruenbe ha-
talmasok : hagiuan o̗keth az o̗ erdo̗-
mo̗kbo̗l az teuo̗lgesnek melsegebe · 
es fel magaztala az alazatossokath : az
az az poganokat : kik az apastaloknak


{156}
{78v}
predikacioiokra az ko̗ro̗ztien hit-
re terenek : Auagh keǵek az hatal-
masokon : ertethetnek ez vilagÿ ke-
go̗tlen feiedelmek : es mind azok : kik
az binnek tetelebe hattalmasok : kik-
-eth vristen az feluo̗t embo̗rsegbe : az
vtoso itelletbe mikoron megh iteli
ez vilagot : alaueth pokolnak fenek-
ere : es fel magaztalia az alazatossok-
at : az az kik eth ez vilaǵon vristent
alazatossagal zolgaliak Quia qui
se exaltat humiliabitur : et qui
se humiliat exaltabitur Mert vru-
-nknak mondasa zerent : zent lukać
iria : valaki maǵat fel magaztalia
megh alaztatik : es vizont valakÿ
magat megh alazia fel magazta-
tik : Azert mongia az tizto̗lleto̗s be-
da doctor : Leuethe az hatalmasok-
at az zekbo̗l : es fel magaztala az ala-
zatossokat : Mert ez vilaknak kezdet-
tÿto̗lfogua : nem zo̗ntenek el veznie
az keuelo̗k : sem zo̗ntenek az alazat-
osok az zent hitbe niaiaskodok fel ma-
gaztaltatnia De mondhatnatok ez
melʼlʼe Miziksek wot az zÿz maria-
nak az o̗ diceretibe arro̗l o̗ro̗lnie : es
vigadnia : hogh le veto̗tte az hatta-


{157}
{79r}
lmasokat : es fel magaztaltha az ala-
zatossokat : erre en Imigen felelo̗k tÿ
nektho̗k : Hogh az zÿz maria meltan
diceko̗dik erro̗l : mert o̗ benne es o̗at-
tala niluan megh tanitha minketh
vristen : ielo̗sben vrunknak embo̗rre
letelebe : hogh az keuelsek igo̗n el ta-
uoztatando : es az alazatossak igo̗n ho-
zank o̗lelendo̗ : Megh tanitha kegek
ielo̗sben imez haromba Primo in
hoc quod deus se inipsa summe
humiliauit elo̗zo̗r ebben : hoǵ az isten
o̗magat az zÿzben igo̗n megh allazia · 
mert az allazatossak kirali Iozak : es
menei laitoria zent bernard doctor-
nak mondasa zerenth : ziksek wala
hogh az isten ki mindo̗n lelki Iozag-
okkal telles : Az allazatossagnak Ioza-
gara tanitana : Es megh ielo̗ntene
maǵaba : Meleth meghes to̗n : Mikor-
on az zÿznek mehebe be zala : es mik-
oron uona mindo̗no̗knek vra lo̗n
mindo̗no̗knek zolǵaia : megh alazua-
an magat mind az testnek fel vetel-
-eik : Es melʼ megh ennel naǵob : mind
az halalik : es az ko̗ro̗ztnek halalaik · 
Erro̗l monda zent pal eǵ leuelebe · 
semie teue magat : az zolganak abra-
zattiat fel ueue : lo̗n engo̗delmes mi-
nd halalik : es mind az ko̗ro̗ztnek hal-


{158}
{79v}
alaik Secundo inhoc quod humilita-
-tem exaltauit Masochor megh ta-
nitha minketh vrunk az keuelsek-
nek el tauoztatasara : es az zenth al-
azatossaknak hozank o̗lelesere azzo-
-nunkba imebbe : Hoǵ az alazatossak-
-ot fel magaztalʼa mindo̗no̗knek fo̗-
lo̗tte akkoron : mikoron az mi Ter-
mezetunketh : mindo̗n angeli Term-
ezetnek fo̗llo̗tte : zent attianak Io-
gara helho̗ztethe : Vgian ezo̗nkep-
pen alazattos aniates : Mindo̗n an-
galoknak es zento̗knek fo̗lo̗tto̗k
fel magaztala O zenth alazatossa-
gnak Iozaga : mel el nagh fel mag-
aztalast erdo̗mle Tercio inhoc
quod superbos angelos et cetera harm-
aćor megh tanitha minketh az al-
azatossaknak hozank o̗lelesere im-
ebben : Hogh az keuel angalokat : es
sidokath : naǵob rezere karhozatba
hagia : Es az alazatossokath : Tudni-
amint az apastalokat : tanituanok-
ath : kik olminth megh vettettek va-
lanak : hattalmasoka teue : Mert
zenth pal iria : Ez vilaknak el vet-
o̗thseget valaztha vristen : hogh megh


{159}
{80r}
gialaza az hatalmasokat : Azerth
meltan diceko̗dik az zÿz maria Mi-
-nd ezo̗kro̗l : mikoron azt monda · 
Leuethe az hattalmasokat az zek-
-bo̗l : es fel magaztala az alazatosso-
kath O azert keuel zÿzek : gondol-
-iatok megh istennek itelethet : Me-
rth Im haliatok hogh az zÿz mari-
anak mondasa zerent : Leuetho̗tte az
keuelo̗keth : es fel maǵaztaltha az
alazatossokath : Azert tauoztassat-
ok el az keuelseǵo̗t : es o̗lelieto̗k ho-
zatok az zenth alazatossagoth De-
cima stella in corona beate vir-
ginis : dicitur refectio scilicet fidelium
Tizedik Cillak az zÿz marianak
koronaiaba : mondatik hiuo̗kn-
ek megh elego̗itesenek : Azert Mo-
nda azzonunk az o̗ diceretibe Esu-
rientes Impleuit bonis Az eho̗z-
o̗keth be to̗te Iokal : es az kazda-
gokath heiaba : auagh heuan boć-
atha : Vgmond azzonunknak ez
mondasan : az basilius neuo̗ doctor · 
Az eho̗zo̗k az poganok : Eho̗zenek
azert mert az isteni malaztot Tel-
les ziuo̗kel keuanak : ertheto̗k rego̗n


{160}
{80v}
kiket vr cristus beto̗the lelki Iokal · 
Az kazdagok azok : kik az bodoksagot
veto̗ttek az testiekbe : es ez fo̗diek-
be : minemo̗k valanak az reǵ po-
ǵan bo̗chek : es azok wttan killo̗-
mb killo̗mb eretno̗ko̗k : kiket vru-
-nk bocitha hiuan : Mert zent pal
apastalnak mondasa zerenth De-
um non glorificauerunt istent
nem dico̗ito̗ttek : de el fottanak
az o̗ bo̗cesego̗kbe De monhatna-
tok ez melle Miert illo̗t az zwz
marianak erro̗l diceko̗dnie : olm-
inth o̗ benne wot uona : hogh az is-
ten az <iokat> eho̗zo̗keth Iokal · telles-
ito̗tte be : Erre imigen felelo̗k en : Ho-
gh az zÿz mariath azert illethÿ
uala ez : mert az isten o̗ to̗le ueue
fel mind az vert : mind az telles te-
to̗t : melet ada az hiw ko̗ro̗zteno̗k-
nek ettelo̗l es ittalul : o̗ro̗k iduo̗s-
sego̗kre : es Ez zentsegnek vetelenek
miatta<:> az bodoksagot : eho̗zo̗keth
be tho̗tÿ vristen az menei Iokal · 
Ezert monda az artatlan Cristus
iesus zent Ianos euangelista irÿa
valaki ezÿ es iza az en testo̗met
es vero̗met : en bennem lakozik : es


{161}
{81r}
en o̗ benne : Azert az zÿz maria erro̗l
diceko̗dik : hogh o̗ to̗le ueue azt fel · 
amit az otari zenthsegbe nekunk ha-
gia vndecima stella In corona
beate virginis dicitur susepcio
tizo̗neǵedik Cillak az zÿz maria-
nak coronaiaba : mondatik az val-
aztattaknak vetelenek : Ezert mon-
da azzonunk az o̗ diceretibe suscepit
israel puerorum suum et cetera veue isrel̄t az o̗
giermo̗keth : megh emleko̗zuen
az o̗ ergalmassagarol : veue mo-
ndam israelt : az o̗ giermo̗keth : mi-
kepen alazatos es tiztha giermo̗-
keth : Mert az kisded giermo̗ko̗k
alazatossok es tizthak : Monda az-
ert azzonunk ez dicereto̗t ennek
ki Ielo̗ntesere : mert az isten Cak
azokat vezÿ eth ez wilagon mal-
aztiara : es Io̗uendo̗be az dico̗sse-
gre : akkik alazatossok es tÿzthak · 
Ezth Ielo̗nthe kÿ wrunk az zenth
euanǵeliomba : mikoron monda
zenth mathe iria Nisi conuersi fu-
eritis et efficiamini sicut paruli
Hanem ha Cak megh terendo̗to̗k : es
lezto̗k mint az kisded giermo̗ko̗k · 
be nem mento̗k menorzagba : 


{162}
{81v}
az malaztot keǵek eth ez vilagon · 
es Io̗uendo̗be az dićo̗sego̗t azzonūk
attal walhattiok : Erro̗l mongia ze-
nt anselmus doctor O bodok zwz
maria : mel nagh zolgalattal ta-
rtoznank the neko̗d : mert the at-
talad waliok az Cristust attiank-
fiaul : teattalad waliok o̗ro̗ksego̗l
az menorzagot es : Azert meltan az
bodok zÿz maria erro̗l dićeko̗d-
uen : halakat ad vristennek telles
embo̗ri nemzetnek kepeben Duo-
decima stella ac vltima in Co-
rona beate virginis dicitur Complecio
Tizo̗nketto̗dik Cillak · es vtoso : az
zÿz marianak Coronaiaba : mo-
ndatik az isteni igereto̗knek be
telleso̗o̗esenek : azert monda azzo-
nunk az o̗ diceretinek veǵebe sicut
locultus est ad patres nosrtros
Mikepen zola a mi attiainknak
abrahaamnak : es az o̗ magain-
-ak mind o̗ro̗ke : Ezt azzonunk az-
ert monda : mert az istennek ig-
eretÿ az embo̗ri termezetnek fel
vetele felo̗l : vrunkba megh ma-
rad o̗ro̗ke : mikoron az embo̗ri
testh az istensegho̗z egessitetuen · 
Megh maraǵon o̗ro̗ke Touaba


{163}
{82r}
vgian niluan monǵa : Abrahaam-
nak es az o̗ maganak : ezert mert
vristen kiualtkepen zolt uala vr-
unk felo̗l neki : es iǵerthe uala vr-
unkat neki : akoron mikoron isten-
nek parancolattiara : akaria uala
fiat Isaakot megh aldoznia : Am vǵ-
monda vristen neki : moÿses Iria
elso̗ ko̗nuebe per meipsum Iuraui · 
multiplicabo semen tuum Enno̗n ma-
-ǵamra megh esko̗ttem : megh sokas-
-ithom az the magodat : mikepen az
eknek Cillakit : es az Tenǵo̗rnek fo̗-
uen zo̗mith : vgh monda vegre : megh
aldatnak az the magodba ez fo̗dnek
mindo̗n nepeÿ : ezert mert enǵedel
az en parancolatomnak : mel igekbe
igere vristen abrahaamnak vrun-
kath : Mert abrahaamnak magaba
az az vrunk Cristusba : mindo̗nnepek
az az mindo̗n nepek ko̗zo̗l nekiek : me-
gh aldatnak : tudniamint az vtoso
iteletbe : akoron mikoron azt mon-
gia vrunk Venite benedicti patris
mei Gerto̗kel en attÿamnak aldot
tÿ : ez keǵek be telleso̗det az zÿz ma-
riaba : kÿ urunkat zile : Azert az bo-
dok zÿz maria : ez o̗ diceretebe erro̗l


{164}
{82v}
nagh o̗ro̗mel halakat ad vristen-
nek O azert bodosagos zÿz maria
O dico̗ssego̗s edo̗s maria : Minemo̗
halakat agunk teneko̗d : es mine-
mo̗ dicereto̗keth tegunk the neko̗d · 
Mikoron the attalad enne sok Iok-
ath waliunk O waÿha akoron Iel-
o̗n uotam uona : Mikoron ez dicere-
to̗t eno̗kled : bÿzon enes weled eǵet-
o̗mbe terdeimre le esuen : eno̗klo̗t-
tem uona : es mondottam vona ¶ Ma-
gaztalia az en lelko̗m vrat : αmen
Harmad tanusaktok le-
zo̗n istenbe zerelmes hu-
gaim : az megh latogat-
asnak modissagarol : Mint latoga-
-ta megh azzonunk zÿz maria Er-
sebo̗t azzonth : vgh oluastatik azert · 
 ¶ Mikoron azzonunk maria zent
fiat mehebe fogatta uona : es gab-
riel angaltul megh erto̗tte uona · 
hogh rakonsaǵa ersebo̗t azzones ma-
gzatot fogadot uona : es az magzat
mehebe hathonapÿuona : zenth lelo̗k
istennel telles leuen : kezde gondol-
-nia : hogh az kit ersebo̗t azzon me-
hebe fogadot : zentfianak ello̗tte Iaro
uona : kezde azert o̗tet zenth lelo̗k
erre Intenie : hogh fel kelne : es ersebo̗t


{165}
{83r}
azzonth megh latogatna : es az o̗
zenth fianak ielo̗nuotanal : ersebo̗t
azzonnak mehebe ualo fiat megh ze-
nto̗lne aduertite ergo quam hu-
militer Veǵeto̗k ezo̗to̗kbe azert : mel
alazatosson ker aldomast : az el me-
nesre : az o̗ iego̗sseto̗l zenth Iosefto̗l · 
melet megh nieruen : menorzag-
-nak keralni azzonia : ki mene na-
zeretnek warasabol : Ierosalem fele · 
egnihan zÿzekel : Gondoliatok meǵ
O hivlelko̗k : mel alazatosson meǵo̗n : 
es aietatosson : feie le haituan : zo̗m-
eÿ le figeztuen : az fo̗d fele : Imadko-
zuan : es istenth dićeruen : Meǵo̗n
uala keǵek mezitelen labbal : ezert
hogh maǵat zabna az regulahoz : m-
-eleth az o̗ zenth fia adando wala
az apastaloknak O mel iǵo̗n az-
o̗ ziw o̗ruo̗ndo̗zuala Iaruan : es
istennek fiat meheben wisseluen : hi-
zo̗m hogh az nagh o̗ro̗mnek mia-
ta : az hozu wtnak semi faradsa-
gat nem esmeri wala : de zentlel-
o̗knek malaztianak edo̗ssegeuel
telles leuen : sieteto̗ssegel : Es nagh
widamsagal meǵo̗n wala O en lel-
ko̗m : ha akoron ielo̗n uotaluona : mit
to̗tteluona ? hizo̗m hogh az zÿz ma-
rianak labainak niomdokith : 


{166}
{83v}
o̗ruo̗ndeto̗s ko̗nhullatassal megh
apolgattad uona : es zÿuednek naǵ
o̗ro̗meuel Imezt mondottad uona · 
Aldot uaǵ the zÿz mindo̗nhatho
istennek ania : es aldot a the me-
hednek ǵo̗mo̗lche Quid dicam plu-
ra Mit mongiak tho̗beth : Mene
az zÿz maria elezteb iersalomba
istennek templomaba : es ot vrat
Imaduan : es vrnak halakat adua-
an : Indula zakariasnak hazafele
O bodok ersebo̗t azzon : Minemo̗
almat latal az el mult etzaka : al-
madale ? hoǵ neko̗d ellen ielo̗s ve-
ndegid mennenek : tudniaminth
az Cristus istennek fia : es az o̗ zent
ania : anǵaloknak azzonia Itaque
intrauit domum maria Elbe
mene azert azzonunk maria za-
kariasnak hazaba : es ko̗zo̗ne er-
sebo̗t azzonnak monduan : o̗ro̗m-
o̗d leǵo̗n neko̗d mindo̗nkoron : en
zentsego̗s rakonsaǵom : Ersebo̗t az-
zon keǵek hogh halla azzonūknak
ko̗zo̗netet : zent lelo̗k istennek mal-
aztia azzonunknak zauabol az o̗
mehebe zaluan : megh inditha az


{167}
{84r}
kisded giermo̗ko̗t : tudniaminth
zenth Ianost : Vǵ mond az magar-
azo iras : Azzonunknak zauath
elezteb halla ersebo̗t : de az mal-
aztot hamarab erze zenth Ianos · 
Esmeruen azert zenth Ianos : vru-
nkat anianak mehebe Ielo̗n lenie · 
o̗ro̗le : es Imada : es kit zauaualʼ ne-
m valhatha : o̗ruo̗ndeto̗ssegenek
mogiaual walla Mox igitur Eli-
sabet repleta est spiritusancto Legot-
tan kegek ersebo̗t azzon be telles-
o̗dek zenth lelo̗kel : es terdire le es-
uen : azzonunknak kezeit foga · 
Ezutan megh o̗lelǵethe : es apol-
gatha O zÿz marianak edo̗s ap-
olgatasÿ O ersebo̗t azzon : erzo̗tte-
le wala <wo> ha ziuednek naǵob
o̗ro̗meth ? lelko̗dnek nagob wig-
asagat ? minth ez eǵ wttal hÿzo̗-
m hoǵ az zÿz marianak lehel-
-lethe ersebo̗t azzonnak zaiaba be
menwen : az o̗ zÿueth attal Iarÿa · 
es isteni edo̗ssegel be to̗the : wgan-
nera hogh ersebo̗t azzon magat m-
egh nem tirhete : de nagh zoual felʼ


{168}
{84v}
kaitha es monda : Aldot uagh the az-
zonoknak ko̗zo̗tte : es aldot az the me-
hednek ǵo̗mo̗lche : Es honnetan vago-
n ez enneko̗m ? hoǵ Io̗io̗n az en vram-
-nak ania enhozam Ecce enim vt fac-
ta est vox salutacionis tue : Mert
Ime hogh lo̗n az the ko̗zo̗neto̗dnek
zaua az en fileimbe : o̗ruo̗ndo̗ze az
kis giermo̗k az en mehembe : es bodok
wagh kÿ hittel : tudniamint az ang-
alnak : mert megh tekelletnek the
benned : mellek monduan wannak
teneko̗d wrtul Gondoliatok me-
gh mel naghuala ersebo̗t azzonnak
zÿuebe az wigaztalasnak edo̗sseǵe · 
az istennek fianak : es az o̗ anoknak
Ielo̗n uotokbol : Tehat az bodok zÿz m-
aria istennel telles leuen : Nem fel
emelko̗duen : az hiw dićo̗segnek miat-
ta : de Ionkab magat megh alazua-
n : es mindo̗no̗keth istennek tulai-
donituan : Terdeire le esuen : es kez-
eit o̗zue teuen : Nagh vidam arca-
-ual kezde istennek halakat adnia · 
es nagh zoual kezde mondania Ma
gnificat anima mea dominum Mag-
aztalia az en lelko̗m vrat : es vig-


{169}
{85r}
ada az en lelko̗m : az en Iduo̗zitho̗
isteno̗mbe : es mind az to̗bites weg-
ik el monda : Ennek wttanna m-
egh marada azzonunk ersebo̗t az-
zonnial haromhonapik : foglalu-
an enne Ido̗nek alatta magat er-
sebo̗t azzonnak zolgalattiaba · es
bezeliuala ersebo̗t azzonniak
azt : mint az anǵal hozia menth · 
es mit neki zolth : Es mint istennek
fiat mehebe fogatta : es hoǵ faidal-
omnal kil mehebe wÿsselne : Es to-
uaba : minth az o̗ fianak miatta : az
profetaknak mondasok zerent : ez
wilak megh wona waltando Az
harom honap be teluen Azzonunk
ersebo̗t azzontul el bucozek : Es na-
gh alazatossaǵal esmeth az zÿzekel
egeto̗mbe : zakariasnak hazatul : Tere
nazaretbe : zenth Iosephnek az o̗ Ieg-
o̗ssenek hazahoz : No azert Cristus-
ba zerelmes hugaim : Mind ezo̗kbo̗l
tanuliatok megh : miemo̗ zeretet-
tel kelio̗n zolgalnotok az zÿzmari-
at : kit hallatok nagh zerettettel
zolgaltnak leni ersebo̗t azzonth : az
o̗ rakonsagat : kith ha tÿztha ziwel


{170}
{85v}
tezto̗k : az isteni malaztot erdo̗m-
lito̗k : kinek Miatta lelko̗to̗kbe m-
egh zento̗lteto̗k : mikepen zenth Ian-
oses megh anianak mehebe megh
zento̗ltetek : es az eredet binto̗l me-
gh tiztutatek : vrunknak es zenth
anianak Ielo̗nuotokbol : es touaba
az bodoksakba : keralne azzonnia
es koronaztattathattok : Mert az Io
es tiztha zÿzeketh : vristen menor-
zagba : zaz koronaual koronazia
megh : mint vrunk monda az ze-
nth euangeliomba O igitur vi-
rgo benedicta : O domina glo-
riosissima : O azert aldot zÿz m-
aria O dićo̗ssego̗s azzonom zÿz
maria O edo̗s azzonom zÿz mar-
ia : elmeieuel ki foghattia megh ? es
nielueuel ki ielo̗ntheti ki ? az the
nagh meltosagidat : malaztidat : es
lelki Iozagidat : bizon ezo̗knek kÿ
ielo̗ntesebe el fogiatkozik : nem Cak
embo̗ro̗knek nieluo̗k : de megh az
angialokees : kerlek azert tego̗det : ho-
gh az the edo̗s fiadnal legh essedo̗zo̗
miertunk : es ez vilaǵon nieried mal-
aztiat : Io̗uendo̗be zent orzagat amē
 · 1 · 5 · 32 · 


{171}
{86r}
De purificacione
Kezdetik urnak neuebe azzo-
-nunk marianak megh tÿztul-
atiarol eǵ zep es aietatos predi-
kacio melʼ harom rezbe lezo̗n
Elso̗ reze lezo̗n Azzonunk mar-
-ianak : megh tÿztulassanak alko-
lmas uotarolʼ Kerdik azert ez-
melʼlʼe az zenth doctorok ¶ hogh
ha <a> ziksegh ualae azzonunk
marianak : az megh tÿztulas-
-nak to̗ruenet feluenni : auaǵ
nem ¶ Ez kerdesnek megh erte-
sere : reia felel : eǵ zent irasbeli
mesto̗r : maroi ferenć : es ad
ket zep tanusagot Elso̗ tanus-
agh imez : hog azzonunk mar-
-ia istennek zent anÿa : az me-
-gh tÿztulasnak to̗ruenenek
fel uetelere : nem uala ko̗tel-
-es : Ezt kegek megh erthetʼo̗k
harom okossagbol elso̗ ok uet-
ettetik : urunk Cristus felo̗l : 
mert uǵ uagon megh iruan : az
ćazari ko̗nbe : hoǵ az kiral : ne-
em ko̗teles az to̗le zo̗rzo̗t to̗r-
uenre ¶ De ez megh tÿztulasn-
ak to̗ruenet : isten zo̗rzo̗tte ua-


{172}
{86v}
la : es attaualʼa embo̗ro̗knek : 
hat ebo̗l ko̗uetko̗zik : hoǵ azzon-
-unk fÿafelo̗l : kÿ bÿzon istenua-
-la : nem uot ko̗teles : az meǵ tiz-
tulasnak to̗ruenenek fel uetelʼ-
-ere Masodik ok uetettetik az
ańa felʼo̗l : az az azzonūk ma-
-ria felo̗l ¶ Mert uǵ mondnak
doktorok : zo̗mo̗nkel es latiok : 
hoǵ semi meǵ nem tiztittatik : 
hanem Cak az zeplo̗s : es fer-
telmes alat ¶ De azzonunk ma-
ria : mindo̗no̗stulfogua tÿztha
uala /: mind az eredet bintul : 
mind az boćanando bino̗kto̗lʼ : 
mind halalos bino̗ktul ¶ Hat eb-
-o̗l ko̗uetko̗zik : hoǵ o̗ o̗maǵa fe-
-lo̗l semuot ko̗teles : az meǵ tiztulʼ-
-asnak to̗ruenenek fel uetelere
Harmadik Ok uetetik az to̗r-
uen felo̗l ¶ Mert uristen az me-
-eǵ tÿztulasnak to̗ruenet : hau-
-al attaualʼa kÿ : uǵmondot ua-
la : leuitici duodecimo ¶ Az azzon-
-ialat : ha firfiuv magtul fÿat
fogadant /: zeplo̗s lezo̗n : es ziko̗l-
ko̗dik az megh tiztulasra : de


{173}
{87r}
azzonunk maria : urunk Cris-
-tust : nem fÿrfivtul : de zent lel-
o̗ktul fogada ¶ hat az istento̗l ki
adot to̗ruen : sem ko̗telezte o̗tet
az meǵ tiztulasra : es nem zik-
o̗lko̗do̗t annak feluetelere : sem
fÿa felo̗l /: sem maǵa felo̗l : sem
az to̗ruenfelo̗l Masod tanusaǵ
kÿt mond az maroi ferenć doctor
ez kerdesre : imez ¶ hoǵ Iolleth az-
-zonunk : ne ziko̗lko̗do̗t lego̗n az
megh tÿztulasra : mint megh
mondatek : de maǵa alkolmas
lo̗n felueni : harom oka'ert Elso̗
Oka'ert az isteni tizto̗lletert ¶ Me-
-rt ebben : hoǵ azzonunk az meǵ
tiztulasnak thoǵruenet felueue : 
uristent ket keppen tizto̗le ¶ Elso̗-
keppen : mert engeduen az to̗r-
-uennek : meǵ mutatta : hoǵ ez
megh tiztulasnak to̗ruene : igaz
uona : es moisesnek attala is-
tentul adatotuona ¶ Mikepen
ame urunk Cristuses : iollehet
hoǵ : az ko̗rno̗lmetelko̗desnek
to̗ruenenek fel uetelere : ne


{174}
{87v}
ziko̗lko̗do̗t lego̗n : de maǵa fel
ueue : hoǵ ebbe meǵ mutatna : me-
-rt az to̗ruen igaz to̗ruen uot : 
es istento̗l adattatot uot Ma-
skepen tizto̗le : azzonunk mar-
-ia : az megtiztulasnak to̗ruen-
enek fel uetelebe uristent ¶ Me-
-rt iol tugiauala : zent lelo̗kto̗l
meǵ tanutatuan : hoǵ ha feel
uenne : ebe az profetaknak mo-
ndasi be teleso̗dnenek ¶ Az to̗bi
ko̗zo̗t kegek : ez mai napon : ket
profetaknak mondasok teles-
o̗denek be elo̗zo̗r be teleso̗dek
az aggeius profetanak mond-
-asa : aggei / ij / holot uǵ oluastatik : 
 ¶ hoǵ mikoron az babiloniabel-
ieknek miattok : ierusalembe
az istennek temploma : el to̗-
retteto̗tuona : zorobabel kir-
alnak miatta : esmet megh
epo̗ttetek : ielo̗nek azert ur ag-
geius profetanak : es monda
nekÿ ¶ uaǵone ualakÿ tiko̗zo̗let-
-o̗k : hoǵ kÿ lattauona ez templo-
-mot : az o̗ elso̗ dićo̗segeben ¶ Mon-


{175}
{88r}
da touaba : Meǵ eǵkeues ido̗ ua-
-ǵon : es el Io̗ az mindo̗no̗ktul ke-
-uanatus : es be to̗to̗m ez hazat di-
-co̗sseǵel : naǵob lezo̗n ez meǵ epo̗t-
teto̗t templomnak vtoso dico̗sse-
-ǵe : az o̗ elso̗ dićo̗ssegenel ¶ ez profe-
-tanak mondasa : ma teleso̗dek
-be : ualion ki uala az mindo̗no̗k-
-to̗l keuanatus /: Hanem Cak ur-
-unk Cristus : kÿ ez mainapon
uitettetek zÿz aniatul : ez tem-
plomba : kirol uristen zola az pr-
ofetanak atala : Lo̗n touaba ez te-
mplomnak utoso dico̗sseǵe : nag-
-ob az elso̗nel Elo̗zo̗r imeuel : mert
eth ez temploma tartatek fel az-
zonunk maria : es eth fogada az
v́ zizesseǵet uristennek Masoćor
mert : eth Codalatos kepen iegze-
-tek az zent iosefnek : es eth gako-
-rta istennek angalitul uigaztal-
-tatek Harmaćor mert : urunk Cr-
istus : tizo̗nket eztendo̗s koraba : eth
ez templomba talaltatek megh : es
eth gakorta : az nepet tanuta : es
sok Codakat to̗n ¶ Ime azert sokal
naǵob lo̗n : ez templomnak az o̗
utoso dicoseǵe : az elso̗nel Masoćor


{176}
{88v}
be teleso̗dek ez mainapon : az ma-
-lakhiel profetanak mondasaes : 
 ¶ malakhielis tercio Capitulo : uǵ mo-
nda uristen : Ime en el bociatom
az en angalomat : az az ko̗ro̗zto̗lo̗
ianost : kimondatik angalnak : Ne-
m termezetebo̗l : Hanem tiztibo̗l : 
uǵmonda touaba : es hamar el Io̗
az o̗ templomaba : az uralkodo : 
kÿt ti keresto̗k : mert urunk cri-
stus ko̗ro̗zto̗lo̗ Ianosnak : el Io̗uet-
-enek utana : ottan hamar el Io̗-
-ue : ez uilagra : es ma uitetek : 
edo̗s anatul az templomba ¶ ez
azert elso̗ oka : miert lo̗n alkolm-
-as azzonunknak : az megh tiztul-
-asnak to̗ruenet fel uenÿ Ma-
sodoka'ert alkolmas lo̗n felue-
-ni : o̗rdo̗knek ǵalazatokert ¶ Me-
rt megh esmerteuala : azzonūk
maria : zent lelo̗ktul : hoǵ ha ez
meg tiztulasnak to̗ruenet : feel
uenne : ebo̗l o̗rdo̗gh megh ǵa-
laztatnek ¶ mert emiat mindaz
o̗ zizesseǵe : mind urunk Cristus-
-nak bÿzon istenseǵe : o̗rdo̗kto̗l
el eneztetnek : hoǵ az mi ualt-
sagunk megh ne bantatnek : 


{177}
{89r}
 ¶ mert uǵ mond : isidorus doctor
hoǵ ha pokolbeli o̗rdo̗ǵ : bÿzon-
sagal megh esmerhette uona : 
urunkat istennek leni : az si-
dok attal : soha o̗tet megh ne-
em fezittette uona : es ekkep-
en az mi ualtsagunk : meǵ ba-
-ntatot uona : ha kegek azzon-
-unk az meǵ tiztulasra nem
ment uona : kÿ kelo̗tuona iel-
o̗nteni embo̗ro̗knek : hoǵ az zil-
-es utan : zizen meǵ maradot : 
es ez miat : mind embo̗ro̗knek : es
mind o̗rdo̗go̗knek : kÿ ielo̗nt uo-
na az o̗ fianak istenseǵe De ha
mondana ualakÿ Nem de ne-
m esmerte ualahoǵ : pokolbeli o̗r-
do̗ǵ : hoǵ azzonunk : az zilesnek ut-
-tana zizen megh maradot ¶ Ez ke-
rdesre felel zent tamas : es uǵmo-
-nd : hoǵ pokolbeli o̗rdo̗ǵ : az o̗ ter-
mezetebo̗l : sokat meǵ tudhatna : 
es esmerhetne : ha az isteni hat-
alomtul meǵ nem tiltatnek ¶ Me-
gh tiltatek azert istentul : az zile-
-snek mogianak meǵ tudassatul : 
hoǵ az mi ualtsagunk meǵ ne-
bantatnek : Meǵ tiltatek tuaba


{178}
{89v}
istennek anǵelitules : kÿk ne-
m hadnakuala : az zizho̗z ko̗zel-
ǵetni ¶ Mint ez meǵ peldaztatek
Oto̗ruruenbe : Salamon kiralba Ca-
nticorum tercio Capitulo : holoth
uǵoluastatik : hoǵ salamon ki-
ralnak agiat : hatuan ero̗s fe-
guero̗s uitezo̗k : o̗rizik uala : az
eieli felelo̗mert ¶ Pelda uala ez : 
az salamon peldaza uala : ur-
-unk Cristus iesust : salamo-
-nnak agia : azzonunk mariat : 
kinek mehebe : urunk Cristus
kilenć honapik : kedueso̗n nu-
-guek ¶ Az ero̗s uitezo̗k : peldaz-
-ak istennek anǵalit : Kik azzo-
nunkat zo̗netlen o̗rzek : az eieli
felelmektul : az az o̗rdo̗go̗ktul
Harmad Oka miert alkolm-
-as lo̗n azzonunknak : az megh
tiztulasnak to̗ruenet : felueni
az mi tanusagunert : mert eb-
-be tanuta minket azzonūk : az
alazatossagnak : es tiztasagnak
iozagira : ha azert azzonunkal
az menei templomba : be akarūk


{179}
{90r}
menunk : uele eǵeto̗me magu-
-nkat meǵ kel alaznunk : es testo̗-
-nnek lelko̗nknek : tiztasagat kel
ualanūk ¶ mert kilo̗mben az me-
nei tempomba : nem mehetunk · 
 ¶ ero̗l monda zent ianos : latasarol
irt ko̗nuenek huzonegedik rez-
-ebe : semi zeplo̗s alat : be nem me-
go̗n oda : az az azmenei templomba
 ¶ Ez harom oka'ert lo̗n : azzonūk
marianak : az meǵ tiztulasn-
-ak to̗ruenet fel ueni : kÿre ma-
ǵa nem ziko̗lko̗dek : mint edefel
meǵ mondatek : et tamen de primo
Ez predicacionak masodik
reze lezo̗n ez mai ꝓcessiorol
kerdik azert doctorok ¶ Mioka
ennek : hoǵ ania zent eǵhaz : ez
mai napon : eǵo̗ zo̗uendo̗ko̗kel
es giertiakal : iar processiot : Mel-
-eth eztendo̗ attal : eǵeb nap nem
tezo̗n ¶ Ezkerdesre felelnek azon
zent doctorok : Es uǵmondanak : ho-
ǵ ezt ania zent egihaz tezi : negok-
aiert Elo̗zo̗r Az regi teuo̗lgo̗ zok-
-asnak : el tauoztatasanak okaiert : 
 ¶ Mert az romabelieknek : mikoron
meǵ poganok uonanak : eleten zok-
asokuala : hoǵ az bodogazzon hauanak


{180}
{90v}
elso̗napinak eielin : zeuendo̗ko̗ket : es
ǵertiakat eǵetnekuala ¶ Az februe
neuo̗ istenazzonak tizto̗sseǵere : kÿt
o̗k mondnakuala : az mars neuo̗ is-
tennek anianak leni : melet hadnak
istenenek mondnakuala ¶ Ezt keǵek
tezikuala ezert : hoǵ az mars isten
hadnak istene : Az tizto̗sseǵert mel-
-eth anianak teznekuala februe-
-nak : adna nekik elensego̗ko̗n di-
-adalmat : Vgian ezo̗n napokba : zok-
-tanakualʼa aldozatot tenÿ : az pok-
olbeli isteno̗knek es : mint pluto-
-nak : kÿt o̗kmondnak uala : pokol-
-nak istenenek lenÿ : hoǵ zileio̗k-
-nek : es ǵermo̗ko̗knek : es rakonsag-
-oknak lelko̗ko̗n ko̗no̗ro̗lnenek To-
uaba az romabeli azonokes : Ez ho-
-nak elso̗ napinak eielin : faklakat
eǵetnek uala ¶ Ennek emleko̗zetire
hoǵ az proserpina : mikoron uona
igo̗n zep ziz : Az pluto pokolnak ist-
ene : megh keuana o̗tet : es el rag-
ada : pokolba uiue o̗tet : es ot isten-
azzońa teue : Ezt meǵ ertuen proser-
-pinanak zilei : az erdo̗ko̗n : es berek-
eko̗n : Ego̗ faklakal keresek ¶ Mikor
on azert : az romabeliek urunkn-
-ak hitet feluo̗ttekuona : Ez gonoz
zokast : meghsem haǵhattiak uala el


{181}
{91r}
 ¶ Latuan ezt az sergius papa : ez gon-
oz zokast iora ualtoztatta : hoǵ ez
zokas bator helen maradna : de ma-
ǵa iǵ : hoǵ mas igeko̗zet alat tennek : 
hoǵ amit to̗ttenek az pogansagnak
alapatiaba : az baluan isteno̗knek
tizto̗ssego̗kre : Az ko̗ro̗ztiensegnek
alapatiaba : eztendo̗ro̗l eztendo̗re
tennek : azzonunk Ziz marianak
tizto̗sseǵere : Ez gonoz zokasnak el
tauoztatasaert zo̗rze : azert ania zent
eǵhaz ez mai processiot Masod oka-
ert zo̗rze azzonunk marianak ti-
-ztasaganak : kÿ ielo̗ntessenek oka'ert
 ¶ mert ualakÿ haluan : hoǵ azzonūk
az meǵ tiztulasnak to̗ruenet felvo̗t-
-te uelhetne ezt : hoǵ azert uo̗tte-
fel : mert ziko̗lko̗do̗t rea : hoǵ azeret
meǵ mutasa aniazent egihaz : <h> me-
-rt arra nem ziko̗lko̗do̗t : mert o̗ zep
es feno̗s uot : az zent eletnek mia-
ta : mikepen az ǵertianak uela-
ǵa : ez masod oka : miert iarunk
ma ego̗ zeuendo̗ko̗kel : es ǵertia-
-kal processiot Harmad okaert
Ez mai processionak peldazasaẻt
 ¶ Mert azzonunk maria : az bodok
iosef : simeon : es az anna Io̗uendo̗
mondo azzon : tizto̗leto̗s processiot
to̗nek : Es az ǵermo̗k iesust : ig ui-
-uek


{182}
{91v}
az templʼomb'a : azonkepen mies
processiot iarunk : es kezo̗nkbe ego̗
zeuendo̗ko̗t uisselo̗nk : mel peldaza
urunk Cristus iesust ¶ Mert az ze-
uendo̗kbe auaǵ ǵertiaba : harmak
uannak : tudniamīt : az ǵertianak
mechÿ : uiuza : es uilaǵa ¶ Ezo̗ko̗n pe-
ldaztatnak az harmak : melek ua-
lanak urunk cristusba /: az uiuz
peldaza urunknak zent testet : Me-
-rt mikepen az mehek : az uiuzt tiz-
-tan ereztik : ezo̗nkepen azzonunk
maria urunknak zent testet : tizt-
an zilʼe : mindo̗n firfiv magnalʼkil
 ¶ Az giertianak mechÿ touaba : pelda-
-za az o̗ zent lelket : mert mikepen az
mech : az uiuznak alata el eneztet-
o̗t : ezo̗nkepen urunknak zent lel-
ke : az o̗ zent teste alat ¶ Az ǵertia-
-nak uilaga keǵek : peldaza az o̗ biz-
on istenseǵet : Melʼ o̗ro̗k uilagos-
sak : kiro̗l uǵmonda az bo̗ć ¶ Cand-
or est lucis eterne : O̗ro̗k uilagossag-
-na feno̗sseǵe : kin ielo̗nte urunknak
bÿzon lelket : vǵ monda touaba : et
speculum sine macula : <k> es zeplo̗nel-
kilualo tiko̗r : kin ielo̗nte zent testet
 ¶ vǵ monda touaba : et imago bonitatis
dei : es istenek iouotanak abrazatia : 
kin ielo̗nthe : az o̗ bizon istensegeth


{183}
{92r}
Neǵed es vtoso oka'ert Iarunk pro-
cessiot : az mi tanusagunkert : Mert
ebe hoǵ az processioba : eǵo̗ ǵertiat ui-
selunk : kibe mondam hoǵ harmak
taltatnak : meg tanuttatunk mi : ho-
gha isten elo̗t : tiztaknak akarunk ta-
-laltatnūk : harmakat kel magukba
ualanūk Elso̗t az bizon hito̗t Mast
az io Celeko̗deto̗t Harmadot az eǵ-
-eno̗s igeko̗zeto̗t ¶ Mert az kezo̗nbe ego̗
ǵertia : peldaza az hito̗t : az io miue-
-lko̗dettel : es mikepen az ǵertia : az
uilagossagnal kil : meǵ hotnak mon-
-datik : ezo̗nkepen az hit : az Io miuel-
ko̗detnel kÿl ¶ Az ǵertiaba ualo meć
keǵek : peldaza az io miuelko̗detbe : az
egeno̗s igeko̗zeto̗t : az az hoǵ ami Iot
tezunk : Cak istenre nezue tego̗k : Iǵ-
teziuala az Iot : amaz eǵ no̗mo̗s azzon-
kiro̗l uǵ oluastatik Vala eǵ no̗mo̗s
azzon ki azzonūk marianak : igo̗n
aietatos zolgalo leańa ualʼa ¶ Ez haz'a
melʼlet : azzonūknak tizto̗sseǵere : eǵ zep
kapolnat rakattatotuala : Melʼet killo̗m
killo̗m kepo̗kel : meǵ eko̗sito̗tualʼa ¶ Eth
ez kapolmaba : naponked azzonunknak
tizto̗sseǵere : kaplaniaual misset mon-
-datuala ¶ Mikoron azert : Ez mai zent
napra Iototuona : Es kaplania ielo̗n
nem uona : lata hoǵ ez mai zenth


{184}
{92v}
Napon missenel kil lene : Elbe mene
az kapolnaba : es ot azzonunknak ke-
-pe elo̗t terdeire le esuen : kezde azzo-
nūkat naǵsirassal kerni : Hoǵ ez
mai zent napon : ne hadna misse-
nelkil lenie ¶ Ezo̗nko̗zbe el zo̗ndo̗-
-ro̗dek : es eletten latast lata ¶ Tehat
o̗ uaǵon : eǵ iǵo̗n naǵ zep zent eǵ-
hazba : mikoron az eǵhaznak zep-
-seget Codalna : Ezo̗nko̗zbe latha : 
hat be Io̗uenek keth zep ifiak : kik
kariokban hoznakuala : Codalatos
zep zo̗nego̗ket : kiket ko̗uetnekua-
-la naǵ sok ifiak : kÿk mind isten-
-nnek angeliualanak ¶ Az zo̗neg-
o̗ket azert az otarnak elo̗te : le ter-
-itek : Ennek utana latha : Tehat el-
-be Io̗ eǵ embo̗r : kÿ teue zo̗rbo̗l Cin-
-alt ruhaualʼ ualʼa fel o̗to̗zteto̗t : 
kit ko̗uetnekuala : naǵ sok veno̗k
 ¶ Ez kegek uala az ko̗ro̗zto̗lo̗ zent
ianos : mind az patriarkakal es
profetakal Ez utan lata hat esm-
-et be Io eǵ : kipispo̗ki ruhaualu-
-alʼa fel o̗to̗zteto̗t : kit ko̗uetneku-
ala : nagsok pispo̗ko̗k : es egeb ren-
dbeli nepek : Ez kegek uala zent pe-
to̗r : mind az apastalokal : Martirom-
okal : es ꝯfessorokal : ezo̗k azert mind


{185}
{93r}
az naǵotarnak elebe : zepo̗n fel alan-
-ak ¶ Mikoron ez azzon ezo̗ket Codal-
-na : Ezo̗nko̗zbe lata : Tehat elbe Io̗ eǵ
igo̗n zep : koronas kiralne azzon : 
kinek arciaia fenlikuala : mint
az feno̗s nap · kit ko̗uetnekuala
zantalan sok zizek : ez kegekua-
la azzonūk ziz maria : mind azsok
zizekel ¶ Ennek azert az zento̗k mi-
-nd feiet haitanak : Es eǵ kirali zek-
-be naǵ tizto̗ssegel le iltettek Mik-
oron ez kiralni azzonnak : zepse-
-ǵet Codalna : ezo̗nko̗zbe lata : tehat
az sego̗stiebo̗l kiio̗ue : eǵ ifv : hat na-
la uaǵon eǵ o̗l zeuendo̗k : ez ifv
azert : az zeuendo̗kbe elezteb ada
az kiralne azzonnak : azutan az
utan mind az zento̗knek : Ez azzo-
-nnak es ada / ennekutana lata
tehat : az sego̗stiebo̗l elkÿ Io̗uenek
ket zo̗uendo̗k uisselo̗ Ifiak : kamsa-
-ba o̗to̗ztettek · Ezo̗k kegek ualanak : 
zent lo̗rinć es zent vinche : Ezo̗k
utan Ionekuala : ket felpapok : Ezo̗k
ket anǵalok ualanak : Vegre oz-
-tan el ki Io̗ue : az papes : Ez kegek
ualʼa urunk Cristus iesus : Es az
naǵ otarra fel alanak : zent peto̗r
kegek : az to̗b zento̗kel egeto̗mbe : Naǵ


{186}
{93v}
zoualʼ : ez mai zent miset : az zent
eǵhaznak ko̗zepo̗tte : el kezde M-
ikoron azert Iutottanakuona
az offertoriomra : az kiralne
azzon : mind az zento̗kel : zeuen-
do̗ko̗ket : az otarra az papnak
fel offeralak ¶ Az azzon keǵeg : ne-
-m akara az o̗uet fel uini : de-
maganak akara tartani ¶ Teh-
at az kiralne azzon : el kildeeǵ
-ifiat : ki ez azzonnak anǵala ua-
-la : es parancolʼa neki : hoǵ az az-
zonńal : az zeo̗uendo̗ko̗t az otar-
ra feluitetne : es ne hadna az
papnak : az misebe meǵ kesne : ha
keǵek fel nem uinne : tehat ero̗u-
-el kezebo̗l ki uona ¶ Mikoron azert
semikepen : nem akarna fel uini : 
de maganak akarna tartani : az
anǵal : az zo̗uendo̗knek eǵik ueǵ-
-eth ragada : masikat ez azzon : 
kezdek azert : eǵmas kezeben te-
toua uonia : Ezo̗nko̗zbe az zo̗uen-
-do̗k kette zagada : es az azzon az
latasbol fel ebrede : lata hat az zo̗-
uendo̗knek egik fottia : kezebe ua-
-ǵon : naǵhalakat ada azert iste-
-nek : es azzonūknak : hoǵ ez mai


{187}
{94r}
zent napon : nem hattakuona mi-
sennelko̗l leni ¶ Az zo̗uendokfot
keǵek : igo̗n haznos uala : merto̗-
miatta : killo̗mb killo̗mb korok
meǵ uiǵaznak uala ¶ Ez peldab-
-ol azert meǵ tecik : hoǵ az ziz ma-
-ria : az o̗ aietatosit : mindo̗n zik-
sego̗kbe meǵ segiti : Ez neǵ okat ue-
-tik azert doktorok : miert zo̗rze
anńa zent eǵhaz : ez mai zenth
processiot : azert aietatoson kel Iarni
ko̗uetko̗zik imar ez p̄dicać-
ionak harmadik reze mel
az aietatos lelo̗knek igo̗n a'etatos
Mikoron azzonunk maria : ur-
-unk Cristust betlehembe : karać-
-on eiel : ez uilagra zilte uona
az staloba /¶ Mondatik keǵek stal-
-lonak ezert : mert az uarasnak
barmi Niarba : ebbe zoktakuala
delo̗lnie : Vala keǵek ez haz : dau-
-it kiralnak attiae : asisaie : az
sidok azert : Cak tartiak uala : es
mindo̗no̗sto̗lfogua nem hadnak
uala el puztulnia : dauit kiral-
-nak emleko̗zetiert ¶ Eth ez haz-
ba azert : az bodok ziz maria meǵ
marada : az kis iesusal : es az bodok


{188}
{94v}
zent iosefelʼ : mind ez mai napiglʼan
 ¶ Mikoron azert : ez mai napra Iut-
ottanak uona : azzonūk maria
ueue urunkat : es az zent Iosefelʼ
betlehembo̗l : menenek ierusalem-
-be : hoǵ urnak parancolatiat be tel-
esitenek : ki azt parancoltaualʼa : 
hoǵ mindo̗n azzoniallat : zileseto̗l
fogua neguen napra : fiaual eǵ-
eto̗mbe : ierusalembe az templom-
-nak aitoiara menne : es fiat ad-
-na az papnak kezeben : Az pap ke-
-gek : uiuen az germo̗ko̗t az otar-
-nak eleiben : halʼakat adna iste-
-nek : az zileto̗t ǵermo̗kro̗lʼ : es en-
-nek utanna : fel emelne az ǵer-
mo̗ko̗t istennek elo̗te Eztes par-
ancoltauala touaba uristen : ho-
gha az azzon : ol kazdagh uona : tehat
eztendo̗s barant : galambot : es ǵer-
lićet aldoznek : ha keǵek zeǵen uo-
-na : ket galambot : auaǵ ket ǵerli-
-ćet aldoznek ¶ Miert keǵek hogh
azzonunk igo̗n zeǵen uala : nem
aldozhata barannal : hanem ket
ǵalambal : auaǵ ket ǵerliceuel : m-
int zent lukać euangelista iria
Oto̗ruenbe keǵek eleten zokas uala : 


{189}
{95r}
hoǵ az azzoniallatok : harom rend-
be alnakuala az templomba : legh
elo̗l alnakuala az zizek : Az uta-
an az o̗zuego̗k : legutol oztan az
hazassok Azzonunk maria azert
az templomba be menuen : kezde
goldolnia : houa alana ¶ Miert
kegek hoǵ o̗ bizon ziz ualʼa : gond-
ola hoǵ az zizek ko̗ze alana M-
ikoron azert oda alot uona : m-
iert hoǵ azok : keuel zizek ualan-
-ak : megh utalak azzonunkat : 
ueluen o̗tet hazasnak es nem zi-
znek leni : kezdek azert azzonūk-
at pirongatnia : es eleten bezedel
iletnie ¶ The mikoron fiadat o̗led-
-be ualiad : mikepen uelo̗d te mag-
adat : az mi tarsasagunkra melto-
-nak leno̗d ? menel azert ennen : az
tehozad hasonlatosokhoz ¶ Tehat az-
zonunk maria : feiet le figeztuen : 
zo̗meit le ha'tuan : naǵ pirultar-
caual : mene az hazasokhoz : Azok-
es kezdek azzonunkat : bozzunta-
nia : es imezt neki mondania ¶ The
keuel azzon uaǵ : mert elo̗zo̗r ne-
m akaral ko̗zinkbe Io̗no̗d : uǵan
ezert : mikepen zegennek : es elue-
to̗t zo̗melnek : nem akaranak helt
adnia ¶ Gondola azert imar hoǵ


{190}
{95v}
ha az o̗zuego̗k ko̗z'e menne : azok
o̗tet ionkab megh utalnak : ezert
mert meǵ o̗zuegh nem uala
 ¶ Naǵ alazatossagalʼ azert : mene
az templomnak : leǵ utoso aitoia
mo̗ǵe O bodok ziz marianak
naǵ alazatossaǵa : es naǵ bekese-
ǵe : Ime menorzagnak kiralne
azzońa : mikoron leǵo̗n mindo̗n
azzonoknak fo̗lo̗te aldot : alʼ az
utoso helo̗n : olmint nem uona
melto : embo̗ro̗knek tarsasagok
ko̗z'e Ezo̗n ko̗zbe Az fo̗ pap zak-
arias : ko̗ro̗zto̗lo̗ zent Ianosnak
attia : az templomnak sanctua-
riomiabol ki menuen : es latuan
azzonunkat fiaualʼ eǵeto̗mbe : az
aitomo̗go̗t alania : be telek zent le-
lo̗kel : es esmere o̗tet leni ziznek : 
es istennek : es embo̗rnek ańanak : 
 ¶ es legottan kezde mindo̗no̗knek
hallasara : urunknak bizon isten-
seǵet ualania ¶ Ezutan foǵa azzon-
unknak kezet : es uiue az zizeknek
ko̗zikbe : es ada ot neki mindo̗n ziz-
-nel tizto̗leto̗sb helt : Imezt mondu-
-an : ez az ziz : kiro̗l esaias profetala
monduan : Ime az ziz fogad es zÿl
fiat Mongiaualʼa es ezziznek o̗fia


{191}
{96r}
israelʼnek bizon meǵualtoia ¶ Ezt
haluan az nep : igo̗n Codalkoznak
uala raitha : Es megh marada az-
zonunk ot : az helo̗n : mind zent fia-
-nak az paptulʼ be muttatasaiglan · 
mint edefel meǵ mondatek Vegre
Oztan zakarias : ez uallas tetelert : 
az zidoktul megh o̗lettetek ¶ Ezt iel-
-o̗nte ki urunk : az zent euangel-
iomba : zent mathe iria : monduan
barakhiasnak fianak : zakariasnak
uereiglen : kit megh o̗leto̗k az temp-
lom ko̗zo̗t : es otar ko̗zo̗t Az zenth
simeon keǵek : mikoron uona iǵ-
o̗n koros : tudniamint : to̗b hodne-
-m mint zaz eztendo̗s : es uona telʼ-
les zent lelo̗kel : naǵ aietatossagal
ko̗no̗ro̗ǵ uala istenho̗z : zo̗netlenua-
lʼo imadsagiba : embo̗ri nemzetnek
ualtsaga'ert ¶ feleleto̗t uo̗t ualʼa ke-
-gek zentlelo̗ktul : hoǵ adek halalt ne-
-m kostolna : mignem megh latna vr-
-nak Cristusat De ualion hol uo̗tte
-uala ez feleleto̗t : ez bodok simeon ze-
-nt lelo̗kto̗l : vǵmondnak doctorok : 
hoǵ ez zent simeon : mikoron uona
Oto̗ruenbe igo̗n naǵ doctor : es olua-
-sna ecćo̗r esaiasnak ko̗nuet : Iutha
az igekre : holot ugmondesaias ¶ Ime
az ziz fogad : es zil fiat : ezt simeon lehet-
-etlennek uele : azert az ziz neuet : tud-


{192}
{96v}
niamint : az uirgot : el faraǵa : es az
helo̗n almat ira : az alman kegek : er-
tetik ifv leanzo ¶ Mikoron masnap
reǵel : ezt meǵ tekento̗tteuona : lata : 
tehat az almat : el faraktak : es az hel-
o̗t : arannal uirgot irtak ¶ Ez latu-
an el Codalkozek raita : Ezo̗nko̗zbe
alom Iutha rea : es el zo̗ndo̗ro̗dek : iǵ
vo̗n oztan feleleto̗t : zent lelo̗ktul : ho-
-gh ez istennel nem lehetetlen : de le-
hetsego̗s : hoǵ az ziz magzatot foga-
-gon : es zilo̗n : es adek megh nem hal-
-na : mignem ezt zo̗meiuel latna : 
Ez keǵek ma telleso̗dek be Mikor-
on azert Ez bodok simeon ez mai
napra iutot uona ¶ Ez mai napon
Imadkozuan : sokasagnak fo̗lo̗tte : Ion-
-kab fel geriede az aietatossagba : es
imezt kezde mondani O abraam-
nak : isaknak : es iakobnak istene : 
valion mikoron Io̗ el : az the zent
fiadnak ziletesenek napia : hoǵ er-
do̗mhetnem latnom : az cristust : kit
igo̗n keuanok O miǵ lezo̗k ez uil-
agba : Iaÿ neko̗m : mert az en zanki-
ueteso̗m megh hozult O ergalma-
sagnak istene : kerlek : ko̗no̗ro̗l Imar-
embo̗ri nemzeto̗n : ki enne sok ido̗to̗l
fogua tartatot : limbosnak foksaga-
ba : bociasdel imar az te zent fiadat
 ¶ Es ualć megh minket : az the iduo̗s-


{193}
{97r}
segh tetelo̗dbe ¶ Mikoron azert igh
imadkoznek : Ime zent lelo̗k isten
megh ielo̗nte nekÿ : monduan : kelfelʼ
hamar : es men az templomnak
aitoiara : Ime ot ielo̗n tartatik : az
istennek fia : az ziz ananak kebelebe
Ezt halʼuan az bodok zent simeon : leg-
ottan ragada istapiat : es siethe az te-
mplomhoz : es latuan azzonūkat ot : es
o̗lebe az kis iesust : legottan esmere
o̗tet istennek fianak leni : es terd-
-re le esuen : Imada o̗tet : alduan ur-
-at : ennek utanna kere azzonūkat : ho-
-gh engedne o̗lebe urunkat mikor-
on azert azzonunk az kis iesust
o̗lebe attauona ¶ Valion ki ielo̗nt-
hetne kÿ : melʼ edo̗sdedo̗n hoza zoron-
gattiauala : apolgattiauala : Ezo̗n-
ko̗zbe arćaiat ko̗nueiuel : o̗to̗ziualʼa · 
es uristent naǵ zoualʼ diceriualʼa
O bodok uen : de miert tezo̗duala ezo̗k-
-et : uaÿ bizon Cak azert : mert tudod-
ualʼa : hoǵ ez athe megh ualtod : athe
cristusod : es az the isteno̗d Ezo̗nko̗-
zbe kegek : kezde ezbodog simeon mi-
ndo̗no̗knek hallasara : az kis iesus-
-rol io̗uendo̗t mondania : mongiaua-
-lʼa azert ¶ Ime ez uetteto̗t : <celo̗l> romlas-
-ulʼ : es sokaknak fel tamadasokra is-
raelbe : Mert az gonozoknak urunk
adattatek karhozattokra : Az Ioknak


{194}
{97v}
fel tamadasokra : Vǵmonda touaba : 
es celul : kinek elene mondatik : tud-
-niamint az sidoktul : hitetleno̗ktul : Es
eretno̗ko̗ktul : es az gonoz ko̗ro̗zten-
o̗ktul ¶ Vǵmonda touaba : es az the lel-
ko̗det : attalʼ iaria az kessero̗segnek
o̗ to̗re : Ez kegek be telleso̗dek : uru-
-nknak kenzeūedesenek ideien
Ennek utana kezde ezbodok simeon
az zent attiakhoz keuankoznia : Azert
mongiauala : Imar bociasdel uram
azthe zolgadat : az the bezedo̗dzerenth
bekesegbe ¶ Mel diceretbe simeon : ur-
-unkat neǵ kepen magaztala : aua-
ǵ dicere Elso̗ kepen mert urunk az
bekesegh : mind meno̗n : mind fo̗do̗n : 
azert monda : Imar boćasad azthe
zolgadat bekesegbe Maskepen me-
rt urunk ez uilagnak Iduo̗zo̗tto̗ie
 ¶ Ezert monda : mert latak az en zo̗m-
-eim : az the iduo̗ssegh tetelo̗det Har-
madkepen mert urunk az bizon
uilagossagh : ki megh uilagosittÿa ez
uilagot ¶ Azert monda : Vilagossaǵ
nepeknek meǵ uilagositasara : Nege-
-edkepen mert urunk az menei ha-
-zaba : az bodogoknak dićo̗ssego̗k ¶ Azert
monda : es isrl̄nek az the nepednek dić-
o̗sseǵere uala kegek mint az euang-


{195}
{98r}
elium mongia : eǵ Io̗uendo̗mo-
ndo azzoniallat : kinek Anna ua-
-la neue ¶ Ez az o̗zueghsegbe : imar
eltuala : ńoćuan neǵ eztendek
ki az templomtulʼ : el nem tauoz-
ikuala : imadsagokba : es bo̗ito̗les-
o̗kba zolgaluan istennek : eiel es
napal ¶ Ezes azon oraba oda iut-
-uan : Nem to̗rtenetbo̗l : de isteni
ihlesbo̗l : es uallast tezo̗nuala ur-
nak : es zoluala o̗ rola : az az azkis-
iesusrol mindo̗no̗knek : kikuariak
israelnek ualtsagat : kego̗sso̗n hihe-
to̗k azert : hoǵ imez igeket mondotta
leǵo̗n Aldot israelnek ura istene : m-
ert meǵ latogata : es meǵualta az o̗
nepet ¶ Aldot israelnek istene : ki en-
-ǵede enneko̗m : megh latnom azt : 
kit mind az profetak keuantanak
latnia : Tugia azert ko̗zo̗nsego̗s isrl̄ : 
mert ez az ziz : kiro̗l rego̗n profe-
-tala esaias profeta : Ez touaba az
ziz : kiuel en eth ez templomba ego̗t
laktam : es gokorta lattam o̗tet : iste-
nek anǵaliual zolnia ¶ Ez az : ki ziz-
enfogatta zent fiat : zizen zilte : es az
zilesnek utanna zizen meǵmara-
dot ¶ Velhetito̗ke ? ezo̗ket haluan : es la-
tuan az bodok ziz maria : mel naǵ
o̗ro̗mel telleso̗dik ualʼa be : vǵan ezert : 
azzonunkes meg alda ez zent sime-
-ont : 


{196}
{98v}
es ez anna Iouendo̗ mondot : es ezt
monda : Iot teǵo̗n tinekto̗k ez enze-
-nt fiam : ez iduo̗ssego̗s uallas Tet-
-elert ¶ Mikoron azert meǵ tekelo̗tte-
-nekuona mindo̗no̗ket : urnak pa-
rancolattia zerent : es moisesnek
to̗ruene zerent : terenek ierusale-
mbo̗l az templombo̗l : azo̗ hazokhoz
nazeretbe : mel Ierusalemho̗z har-
-minć Olaz melfo̗ldo̗n ualʼa : kerio̗k
azert ez bodok ziz mariat : hoǵ zent
fiatul az kis iesustul : ńerio̗n eth
ez uilagon malaztot : Io̗uendo̗be
bodoksagot : es dićo̗ssego̗t : αmen
Kezdetik eǵigo̗n zep predikać-
-io urunk Cristusnak fogan-
attarol de annunciacione
mel predikacioes : harom rezbe le-
zo̗n ¶ Elso̗ reze lezo̗n : az istennek fia-
-nak : embo̗rre letelenek ziksego̗s
uotarol : De minek elo̗tte megh er-
-teno̗k ezt : eǵnihan zep kerdeso̗ket
tamaztnak ez mele : az zent dok-
-torok Elso̗ kero̗es imez : hoǵha zik-
seǵ lo̗ne : az angeli termezetnek te-
ro̗mtetni ¶ Erre reafeleltetik az is-
-teni bo̗ćessegnek miata : hoǵ zikse-
-gh lo̗n ¶ Melet eleten okossagbol ert-
hetunk megh : vǵmond az zent ǵen-
-is doctor : Az Io : o̗maganak egebekel
ko̗zlo̗ie : mint ennek megh ertesere : ue-
gunk peldat az naprol : Az nap o̗n-


{197}
{99r}
-o̗n magaba : Ionak mondatik Vg-
-an ezert : eǵebekel ko̗zli az o̗ Iouo-
tat : mert mihelt fel tamad : mind
Iokra : mind gonozakra : ki o̗nti mel-
ekseǵet es uelagat ¶ De az isten fe-
lsego̗s Io : kinel Iob nem gondoltta-
thatik : ziksegh lo̗n azert ualami-
-nemo̗ okos allatot tero̗mtenie : kit
az o̗ iouotaba rezesitene es kiuel
az o̗ iouotat ko̗zlene : es iǵ uegez-
-tetek el az istento̗l : hoǵ az angeli
termezet tero̗mtetnek : lelki es ert-
-elmes alatba : hoǵ az istent megh
ertene : ertuen zeretne : zeretuen
o̗ro̗ke birna Mert az istennek Io-
uotaba ualo rezeso̗les : nem egeb
hanem : istennek meǵ ertese : es bi-
-rasa ¶ Erro̗l monǵa zent agoston
doctor : hizok hoǵ isten : mind az me-
-nei : mind ezfo̗di : mind lathatatla-
an : es mind lathatatos allatokat
Tero̗mto̗t : Cak az o̗ Iouotabol : Az Iot
azert melIo Cak o̗ felseǵe : ko̗zlʼe egeb-
ekel : nem ziksegbo̗l : De Cak Iouo-
-tabol Masod kerdes imez : hoǵ zikse-
gh lo̗ne istennek : az embo̗ri terme-
zeto̗tes tero̗mtenÿe : auaǵ nem ¶ Ez
kerdesnek megh ertesere : es felelaz
istenÿ bo̗ćesegh : hoǵ ziksegh lo̗n : mi-
nt ezt megh ertheto̗k : imez ket okok-
-bol ¶ Elso̗ okbol ime<z>bo̗l : mert mikep-


{198}
{99v}
en zikseglo̗n istennek az lelki ala-
-tokat : az az az angalokat : tero̗mte-
-nie : az fo̗lo̗l megh mondot okert : ez-
o̗nkepen zikseglo̗n : Cak testi alla-
tokates tero̗mtenie : mint az fo̗d-
-eth : eǵeket ¶ touaba zikseglo̗n olʼ
olallatot es tero̗mtenie : hoǵki felʼ-
rezent : lelki uona : es fel rezent test-
-ti : ez imar az embo̗r ¶ Az embo̗rt keǵek : 
ziksegh lo̗n tero̗mtenie ezert : hoǵ
az istennek dolgai : auaǵ Celeko̗d-
-eti : tekeleto̗sso̗k lennenek · Merth
vǵ monda moises : az istennek Cel-
eko̗deti Tekelleto̗sso̗k Touaba az
embo̗r : mindo̗n tero̗mto̗t allatok-
-nak utanna : hatod napon tero̗mte-
-tek : es az embo̗r tero̗mtetuen : me-
gh nuguek isten : mindo̗n Celeko̗de-
titul : amit to̗tuala : Ennek pelda-
zasara : hoǵ az embo̗r mindo̗no̗k-
nekueǵe : es tekelleto̗sseǵe ¶ Miert
kegek hoǵ : ez uilaǵ tero̗mteto̗t em-
-bo̗rert : hoǵ neki zolgalna : Ezo̗nke-
pen az embo̗r : tero̗mteto̗t istenert
hoǵ istennek zolgalna Masod ok-
-bol meges meǵ erthetio̗k : hoǵ zik-
segh lo̗n az embo̗rnek tero̗mtetni · 
az isteni dićeretnek okabol ¶ Mert
vǵmod : az zent irasbeli mesto̗r
 ¶ ha kerdetik : miert tero̗mteto̗t az em-
bo̗r : nem egebert : hanem istennek Io
uota'ert : es istennek diceretiert : ki-
-bo̗l


{199}
{100r}
kibo̗l haznal az embo̗r : es nem az
-isten ¶ Vǵmond azon zent irasbeli
mesto̗r : tero̗mteto̗t az embo̗r iste-
-nto̗l : istenert : Nemhoǵ az felsego̗s
isten : az o̗ zolgalattiara ziko̗lko̗d-
-nek : mert az mi Ionkra nem zik-
-o̗lko̗dik : de hoǵ zolgalna az emb-
-o̗r o̗ nekÿ : es elne o̗ uele : kÿnek zo-
lgalnia orzaglas : ez zolgalasbol
azert : haznal az zolgalo : es nem az
akinek zolgaltatik touaba uǵmo-
nd meges ¶ Mikepen az anǵal ter-
o̗mteto̗t : hoǵ menorzagba istent
dicerie : Ezo̗nkepen az embo̗r tero-
-mteto̗t : hoǵ ez fo̗do̗n istent dićer-
-ie : es eth o̗tet diceruen : erdo̗mle
az angalokal egeto̗mbe : menorz-
agba o̗ro̗ke dicernie harmad oka-
ert az anǵaloknak romlasokna-
ak : megh epo̗ttessenek oka'ert · 
 ¶ mert az embo̗ri termezet : tero̗mt
tetek : hoǵ belo̗le az anǵaloknak
helo̗k : kiket tuduala isten elese-
ndo̗knek leni : megh epo̗ttetnek ? 
 ¶ kiro̗l uǵmond azon zent irasbeli
mesto̗r : Az embo̗rro̗l az zent iras-
ba talaltatik : hoǵ tero̗mteto̗t-


{200}
{100v}
lego̗n : az angaloknak romlasoknak
meǵ epo̗itessenek oka'ert : mel nem
uǵ ertendo̗ : hoǵ az embo̗r nem tero̗-
-mteto̗tuona : ha az anǵal nem ue-
tko̗zo̗tuona : de iǵ kelʼ erteni : hoǵ az
to̗bi ko̗zo̗t egik oka ez lo̗n ennek m-
egh <megh> ertessere : peldat uet ez
melle ¶ az basilius neuo̗ doctor : es
uǵ mond : mikoron az fo̗dbo̗l ter-
o̗mteto̗t to̗b lelko̗s allatok : arcia-
iokat ualiak ala : az fo̗dfele : me-
rt o̗k esmet fo̗de leendo̗k : Az emb-
o̗r keǵek : feiet es arćaiat egeno̗s-
-o̗n felualia menorzagh fele : hoǵ
tuǵa az angaloknak tarsasagok
ko̗ze : uegre o̗nno̗n magat felem-
elendo̗nek leni O azert aietat-
os lelo̗k : gondoliad meǵ zeretet-
-tel : mi uegre tero̗mtettel ¶ Nem
az uegre : hoǵ zerelmedel ez alnok
uelaghoz egesso̗l : de hoǵ istenho̗z
az the tero̗mtedho̗z : es az menei
iokhoz Harmad kerdes meǵes ta-
mada : az zent haromsagnak ta-
nać tartohazaba imez : mert elue-
-geztetuen : hoǵ az embo̗rnek kelle-
-ne tero̗mtetnie : ez fo̗lo̗l meǵ mon-
-dot harom okokert : kerde az attÿa
isten ¶ hoǵha ugh kellenee : az em-


{201}
{101r}
bo̗rt tero̗mtenie : hoǵ zabad akarat-
tiauona : kiuel Iotes gonoztes tehe-
tne : auagh : hoǵ bint ne teheto̗t
uona ¶ Nemel doctoroknak latta-
-tik : hoǵ iobuotuona istennek az
embo̗rt uǵ tero̗mtenie : hoǵ bint ne
teheto̗t uona : hoǵ ez naǵ ńaualak-
ra : es numurusagokra kibe uago-
n : ne Iutot uona : De ennek ellene : 
az istenÿ bo̗ćessegnek miatta imi-
gen uegeztetek el : hoǵ az okos ter-
o̗mto̗t allatnak : az az az embo̗rne-
k : iǵ kelle tero̗mtetni : hoǵ zabad ak-
arattiauona : kiuel ha akarna Iot-
es gonoztes tehetne : mert iǵ iobuo-
na tero̗mtetnie : Imez harom oka'e-
rt / Elso̗ okaert az isteni hatalmas-
sagnak ki ielo̗netinek okaert : me-
rt eben hoǵ az embo̗r zabad akara-
-tba tero̗mtetek : kiielo̗ntetik az is-
-teni naǵ hattalmassagh : es melto-
-sagh ¶ mert Cak az isten valtozhat-
atlan : es elʼ izamhatatlan : az ter-
o̗mto̗t allatok keǵek : valtozok : es iz-
-amok : ziksegh lo̗n azert : az emb-
o̗rnek megh esmerni : hoǵ mikep-
-en istennelkil nem lo̗t : ezo̗nkepen
istennelkil megh sem alhatot : tud-
niamint az ioba touaba eb'b'en meǵ


{202}
{101v}
tecik : az isteni bo̗ceseghes : mind
az iokfelo̗l : mind az gonozokfel-
-o̗l Az iokfelo̗l meǵ tecik : mert az
isteni bo̗cesegh zerent : senki nem
melto meǵ koronaztatni : hanem
Cak az : aki to̗ruenzerent kessalʼko-
dandik : mint zent pal apastal ir-
-ia Az gonozok felo̗lʼ meǵ tecik az
isteni bo̗cessegh ¶ mert az isten : az
gonozbol Iot tuda ualaztania : 
melʼ nem leheto̗t uona : ha isten az
embo̗rt : az zabadakaratba nem te-
-ro̗mto̗tte uona touaba uǵan ebe : 
meǵ tecik az isteni ergalmassa-
ges ¶ mert az istennek fia : bocatta-
-tek embo̗ri nemzetnek ualtsaga-
-ert : es az anǵaloknak romlassok-
-nak meǵ epo̗itesseert Az isteni ig-
assaǵes : megh tecik imeben : me-
rt az isten fizet kinek kinek mi-
nd : az o̗ miuelko̗dete zerent : tud-
nia mint : az Ioknak az bodoksa-
-gal : az gonozoknak kegek az o̗r-
o̗k kennalʼ Az isteni hozank ualʼo
zeretet es megh tecik imebe : hoǵ az
embo̗rt zabad akarattiaba hagia : 
kiuel embo̗r kinen iduo̗zo̗lhetne ¶ Er-


{203}
{102r}
ro̗l monda az bo̗ć ¶ Az isten Tero̗-
mte az embo̗rt : es hagia o̗tet az o̗ke-
zenek tanaćaba : az az az zabad ak-
aratba O azert melʼ igo̗n diceren-
do̗ az isten : es mel naǵ halaadas-
-sal neki tartozunk : ez o̗ naǵ Iou-
otarol Masod okaert Iob lo̗n em-
bo̗rt : az zabadakaratba tero̗mten-
-ie : az nagob diceretert ¶ Mert naǵ
ob tizto̗ssegh : es dicereto̗sb : mikoron
ualakÿ uetko̗zhetnek : es nem uet-
ko̗zik : hodnem mint azert nem ue-
tko̗zik ualakÿ : mert nem uetko̗zhe-
tik ¶ Mint ennek meǵ ertessere : ue-
geto̗k peldat az nemarol : Az nema
nem dićertetik : az uezteksegh tart-
asrol : mert azert tart uezteksego̗t : 
hoǵ nem zolhat : de az akÿ zolhat-
na : es nem zol : hanem veztekseg-
o̗t tart : dicertetik imar az ueztek-
segh tartasrol ez ¶ Erro̗l mongia
megh az poǵan bo̗ces : Azokert : mel-
ek beno̗nk Termezetzerent uannak : 
sem dicertetunk : sem zidalmazta-
tunk ¶ Azert meltan dicerendo̗ : az ki
istennek parancolattiat meǵ to̗r-
hetne : es nem to̗ri megh : gonozt te-
hetne es nem tezo̗n Ezmele am pel-
dank uagon dauid kiralrol : dauit
kiral dicertetik erro̗l : hoǵ mikor


{204}
{102v}
sauolʼ kiralt : megh o̗lhette uona iǵ-
az keco̗r : nem o̗le ¶ Azert Im meǵ
teccik : hoǵha az embo̗r bin Tehet-
-etleno̗l tero̗mteto̗t uona : Nem uo-
-na dicereto̗s az Iorol harmad ok-
aert : Iob lo̗n embo̗rt az zabad ak-
aratba tero̗mtenie : Az alaza-
tossagnak Iozaganak okaert ¶ ho-
gh magat megh alazna : es az ke-
uelsego̗t el tauoztatna : es alazat-
ossagal megh esmerne : hoǵ ziko̗l-
ko̗dik az isteni segidsegre : es az bi-
-ntulʼualo megh otalmazasert : is-
tenho̗z folamnek O azert aietatos
lelo̗k : gondoliadmegh : az istennek
hozadualʼo Iouotat : es neko̗d o̗ el-
eneualʼo halalatlansagodat : la-
sad melʼ igo̗n keuan tego̗d o̗duo̗z-
-o̗iteni : mikoron tego̗d hadot le-
-ǵo̗n : az tenno̗n akaratodba : kiue-
-el ha akarod : az karhozatot el
tauozthatod : es az menei bodok-
sagot megh ueheto̗d ¶ Kiert aǵ ha-
lat neki : es dicered o̗tet ¶ Ez haro-
m okat uetik azert doktorok : mi-
ert kelle istennek az embo̗rt : az
zabad akaratba tero̗mtenie Neg-
ed kerdes meges tamada az


{205}
{103r}
zentharomsagnak : tanć tartoha-
zaba imez ¶ hoǵ ha mind az embo̗r-
nek : es mind az angalnak : kellee az
el essetnek utanna : megh ualtat-
-niok : auaǵ nem ¶ Nemel doktoro-
knak lattatik hoǵ uǵ : Ez o̗ uelek-
o̗deso̗ket bizonuitak imezel ¶ Mert
mind az angalnak bine : mindaz
embo̗rnek bine : eǵ modouot : tudni-
amint az keuelsegh : Azert latta-
tik : hoǵ az istennek : mind az <er>
angalt : mind az embo̗rt : ergalmas-
sagabol megh kello̗t ualtania De
ez fogasra rea felel az isteni bo̗-
cessegh : es imigen mond : hoǵ Cak
az embo̗rnek kello̗t megh ualtat-
nia : es nem az anǵalnak : Imez ha-
rom okaert Elso̗ ok uetetik az an-
galoknak esmereto̗k felo̗l ¶ Mert
az anǵal ertelmenek miatta : tel-
-les velagossagba : esmeriuala az is-
-tennek miuotat : Azert o̗ tuduan-
uetko̗zek istennek ellene : az keuel-
segben : keuanuan istennek hasso-
-nlatossagat ¶ Az embo̗r keǵek : anne-
ra az istent megh nem esmerteua-
la : az uetko̗tes : bocanatnak reme-
nseǵe allat teue : es iǵ Calʼattatek


{206}
{103v}
megh : Azert illek istennek az em-
bo̗rt megh ualtania : de nem az an-
galt Erro̗l monǵa damascenus ne-
uo̗ doctor : mineuelʼ no̗mo̗sb ualʼa
az anǵalokba : istennek esmereti · 
anneualʼ : nehezb es gonozbuot o̗be-
-no̗k az teuo̗lʼgesnek oka : mert az zo-
lga tuduan uranak akarattiat : es
nem teuen : meǵ uerettetik sok uer-
essego̗kel Masodik ok uetetik Az
angaloknak akarattok felo̗l ¶ mert
az angalnak akarattia : Az binn-
-ek ualaztassa utan : fordithattat-
lan az Iora : az az soha imar Iot
nem akarhatnak ¶ Erro̗l monǵa
azon damascenus : Az anǵalok erć-
ed az o̗rdo̗go̗kro̗l : mikepen nem uo-
tak : sem uannak : sem leznek az
penitencianak el ueuo̗i : Ezo̗nkep-
en : az bocanatnakes ¶ Mert amit Te-
zo̗n embo̗ro̗knek az halal : Azt teue
<embo̗ro̗knek> az angaloknak az esset
Az embo̗r kegek az penitencianak
el ueuo̗ie : az az penitenciat tart-
hat az binro̗l : hat o̗t illek istenek
megh ualtania : es nem az gonoz
anǵalokat Ennek meǵ ertessere : pel-
dates oluasunk Az bodok zent ma-


{207}
{104r}
rton pispo̗kro̗l : ki ezt fogaǵaualʼa o̗r-
do̗gnek : hoǵ ha penitenciat akarna
bineiro̗l tartania : tehat istento̗l bo-
canatot ńerne ¶ De az o̗rdo̗gh azt fel-
-ele : hoǵ semikepen penitenciat nem
akarna tartania harmad ok uet-
-etik : Az binfelo̗l : mert zent agoston
doctornak mondasa zerent ¶ Az ang-
-alok senkinek kiztetessebo̗l essenek
el : azert nem illek megh ualtatni-
-ok ¶ Az embo̗r kegek o̗rdo̗gnek kiztet-
-essebo̗l : azert illek megh ualtatnia
touaba az elso̗ embo̗rnek : az az a-
-damnak o̗bine : mindo̗n pereputtiat
az az telles embo̗ri nemzeto̗t : meg fe-
-rteztete ¶ Azert nem illik uala : hoǵ
telles embo̗ri nemzet az karhozat-
-ba hagattatnek ¶ Az angali term-
ezet keǵek : nem ugan nemzettet-
ik egik massiktul : mint az embo̗-
ri termezet : es nem uohatta az bi-
-nt egik masiktul : de mind az kÿk
el essenek : o̗nno̗n akarattiok zerent
uetko̗zenek ¶ azert nekik nem illek
megh ualtatniok ¶ Mit monǵak az-
-ert : az binbe meǵ uakult bino̗so̗kro̗l · 
kik az o̗rdo̗go̗kho̗z hassonlatossok · 
mert tulaidon gonossagokbol uet-
ko̗znek : Az kik kegek garlosagbol · 
hassonlatnak adamhoz ¶ hog uǵ
lego̗n uǵmond rola : zent agoston : 


{208}
{104v}
embo̗re az ueto̗k : de az o̗rdo̗ǵe az ben-
neualʼo megh maradas O̗to̗d kerd-
es meges tamada : az zent harom-
sagnak tanaćtarto hazaban imez : 
eluegeztetuen : hoǵ Cak az embo̗-
rnek kellene megh ualtatnia : 
kerde az attÿa isten ¶ hogha : Az em-
bo̗rnek ualtsagarol : eleǵet tehet
ne ualaminemo̗ Tero̗mto̗t allat : 
uǵhoǵ : az istennek nem kellene e-
mbo̗rre leni ¶ Ez kero̗esre imiǵen fe-
lele az isteni bo̗cessegh : hoǵ ez ual-
tsaǵ<a>ra nem uona elegh : eǵ ang-
ales : eǵ embo̗res : es tizta tero̗mto̗t
allates : de sikseghuona az istenek
embo̗rre leni : Es o̗nneki az embo̗-
-rt megh ualtani : Imez harom okok-
-ert elso̗ okert Az alkolmas eleghte-
-telert ¶ mert Iollehet uǵmond zent
agoston doctor : hoǵ az isten maske-
penes : megh ualthattauona Ez ui-
lagot : mert mindo̗no̗k hatalmas-
-saga ala uannak uettetuen : De
maǵa az ualtsagnak : elegtettel-
lel kelle leni : mert igh alkolma-
-sb lo̗n : mind istenfelo̗l : mind mi-
felo̗lo̗nk Elo̗zo̗r mondan isten fel-
-o̗l : mert istennek mindo̗n miuel-


{209}
{105r}
ko̗deteben : megh kel tecceni erga-
lmassaganak : es igassaganak
 ¶ erro̗l monda dauit : az zotar ko̗-
-nbe : urnak ko̗zo̗nsego̗s vtai : er-
galmassagh : es igassagh : De ha az
isten : embo̗ri termezeto̗t megh
ualtottauona elegh tettelnelkil · 
istennek ebbe : Cak ergalmassa-
-ga ielo̗nteto̗tuona ki : igassag-
anal kil De az megh ualtasnak
mogiaba : mind ergalʼmassaga : 
mind igassaga : ki ielo̗ntetek ¶ Er-
galmassaǵa : az megh ualtas-
-ba : igassaǵa az megh ualtas-
-nak mogiaba : mert mikoron
Cak zinten az tizta embo̗r : az
ueto̗kro̗l eleǵet nem tehetne : 
Az attia isten : az o̗ fiat ada az
elegh tetelert : kibe istennek olʼ
ergalmassaǵa teccek megh : ki-
-nelʼ nagob soha nem gondolt-
tathatik Mazor az mi ualtsag-
-unknak : elegh tetellel kelle leni
 ¶ mert iǵ alkolmasb lo̗n : mi folo̗l-
o̗nkes : Mert mikepen az embo̗r is-
teno̗n : tizto̗lletlensego̗t to̗tualʼa
az binnek miatta : Ezo̗nkepen


{210}
{105v}
uizont tizto̗lne : az kennak miata
 ¶ mert mikepen tizto̗leto̗sb : az menei
bodoksagot erdo̗mel uallania : ho-
d nem mint erdo̗mnel kil : Ezo̗nke-
-pen tizto̗leto̗sb lo̗n istennek : az el-
eǵ tetellel megh engezteltetni : ho-
-d nem mint az elegtetelnel kil Ma-
-sodokaert az binnek artalmas
uotaert ¶ Mert mindo̗n embo̗r :-
megh az anǵales : es mindo̗n eg-
eb tero̗mto̗t allat : ueǵelualo Io
es erdo̗mo̗s ¶ Az istennek meǵ ba-
ntasa kegek : az az az bin : istenfel-
o̗l ueghetetlen : Azert az pogan
bo̗cnek mondasazerent : mikor-
on az uegelualonak : az ueghet-
etlenho̗z semi hasonlatossaǵa ne-
leǵo̗n : semi tero̗mto̗t allat : az ve-
to̗kro̗l istennek eleǵet nem te-
het ualʼa : touaba Cak o̗ maǵa az
isten : az o̗ termezetebe kenzen-
uedhetetlen ¶ Azert az elegtetelnek
az az <.> az kennak : magat ala ne-
m uetheti : Ezbo̗l ko̗uetko̗zik aze-
rt imar : hoǵ az elegteuo̗nek ke-
le leni istennek : es embo̗rnek : 
 ¶ istennek : hoǵ az uekhetetlenbi-


{211}
{106r}
nro̗lʼ : eleget tenne ¶ Embo̗rnek : hoǵ
az kiuetko̗zo̗t uala zenuedne : es
az embo̗ri termezetbe : az isten elʼ-
eǵet tenne mindezo̗kbo̗l ¶ azert meǵ
teccik : hoǵ az elso̗ embo̗rnek ada-
mnak uetkero̗l · senki egebeleget
nem tehetne : hanem Cak az : a
ki isten es embo̗r uona harmad
okaert miert kelle istennek e-
mbo̗re leni : az alkolmas megh
-ualtasert ¶ mert uǵmond az ze-
-nt anselmus doctor : nem alko-
lmas ualʼa : hoǵ Cak azon tiztha
-embo̗r tenne az ualtsagot : mert
az bino̗s az bino̗st : megh nem igaz-
ithattia : vǵ mond az anǵalʼroles : 
zent tamas doctor : ha az isten ne
m o̗maǵa : de anǵalanak miat-
ta ualtottauona megh : az meǵ
rontatot embo̗ri termezeto̗t : Im-
ez ket alkolmatlansagh : ko̗uet-
ko̗zo̗tuona belo̗le Elso̗ hoǵ min-
do̗nkoron az embo̗r : az o̗ megh
ualto angalanak : ko̗teles uot-
-uona : tudniamint az halaad-
assal Mas hoǵ az bodoksagban
angalokhoz nem hasonlatatotuo-


{212}
{106v}
na : melʼuot uona urunknak
mondasa ellen : ki uǵmonda : ze-
nt mathe euangelista iria : le-
-znek mikepen istennek angeli
menorzagba touaba ha lehetse-
go̗s uot uona ez : hoǵ ualamine-
mo̗ tero̗mto̗t alat attalʼ : az emb-
o̗r megh ualtathatot uona : te-
hat az embo̗r az iduo̗ssegnek ad-
ossagaual : annak tartozot uona : 
es ekkepen : az isteni tizto̗ssego̗t an-
nak attauona : auaǵ tulʼaidu-
nitottauona ¶ el uegeztetek az-
-ert Codalatos isteni bucessegel
 ¶ hoǵ az isten lenne embo̗rre : es
ergalmaskepen o̗ attala ualta-
tnek megh : az embo̗r : mikoron
azert eluegezteto̗t uona : hoǵ az is-
tennek embo̗rre kellene leni ha-
tod kero̗es tamada az zenth
haromsagnak tanać tarto ha-
zaba imez ¶ mikoron az isten
allattaba eǵ leǵo̗n : es zo̗melebe
harom : attÿa : fiw : zentlelo̗k : ke-
rde azert az attÿa isten : hoǵ ez
harom zo̗melo̗k ko̗zo̗l : meliknek


{213}
{107r}
kellene embo̗re leni : mert az em-
bo̗rre letel : lehetsego̗s uala : min-
d az attÿa istennek /: mind az fiv
istennek : mind az zentlelo̗k ist-
-ennek ¶ mert ualamit tehet az-
attÿa isten : azontmegh tehetÿ az
fiv isten : az zent lelo̗k istenes ¶ De
ez kero̗esre imiǵen felele az iste-
ni boćessegh : hoǵ az attÿa isten-
-nek : nem illenek megh testo̗so̗ln-
ie imezert : mert nem alkolmas · 
hoǵ aki az istensegbe attÿa : Az em-
bo̗rsegbe fiv lenne : Vǵan ezo̗nke-
pen : nem illek az zent lelo̗knekes : 
hoǵ az fivnak neue : mas zo̗melre
ne harintatnek : Ez vegeztetek az-
ert : hoǵ Cak az fiv istennek ke-
llene megh testo̗so̗lnie : Imez negh
okaert Elso̗ okaert / mert az zent
haromsagba : az fiat illeti az zile-
tes : aki azert az zent haromsag-
ba : attia istennek fiaualʼa : alko-
lmas lo̗n : hoǵ az embo̗rsegbees : az
ananak az lenne fia : hoǵ az ze-
nt haromsagba to̗bfiak ne len-
enek masod okaert imezert ¶ me-
rt mikoron az fiv : lego̗n istenek


{214}
{107v}
igeie · kiattalʼ mindo̗no̗k tero̗mtet-
-tek : Alkolmas lo̗n hoǵ azon iǵe at-
-tal : ualtatnek megh embo̗ri nem-
zet harmad oka'ert mert istenko̗z-
o̗t es embo̗rko̗zo̗t : az beksegh zo̗rzo̗-
nek : ko̗zbe Iaronak keluala leni
 ¶ az zentharomsagba ko̗zep zo̗mel : 
az fivnak zo̗mele : hat az bekesse-
gh ionkab illethe o̗tet : hodnem
az attiat : kielso zo̗mel : es hodne-
m az zentlelko̗t : kiharmad zo̗m-
-el Neǵed okaert : mert az elso̗ <e>
embo̗r adam : uetko̗zo̗tuala fo̗-
kepen : az isteni bo̗cessegnek elle-
ne : keuanuan azt ¶ Az bo̗cesseg ke-
-ghek : tulaidunitatik az fiv iste-
nnek : hat neki illek az ueto̗k-
ro̗leleget tenni ¶ Eluegeztetuen
azert : hoǵ az fivistennek kellene
embo̗re leni : Monda legottan ze-
nt attianak : tudom hogh azem-
-bo̗r keuanuan az bo̗cessegho̗t : es-
-ekel ¶ azert zent attiam ime en : es
bocasel engo̗met : De minek elo̗t-
te el bocattatotuona ez uilagra : 
az fiv isten ¶ heted kero̗es tamada
az zent haromsagnak tanać ta-


{215}
{108r}
tartohazaba imez Mikoron kel-
lene az istennek fianak el Io̗nie : 
Az binnek elo̗te : az artatlansag-
-nak allapatiaba : Auagh az binēk
megh tetelenek utanna legot<t>-
tan : Auagh ez uilagnak ueǵe fe-
-le hogh az artatlansagnak ala-
pataba : kello̗t lego̗n embo̗rre leni
lattatatik nemel doctoroknak : kik
imigen zolnak hoz'a ¶ Az istennek
embo̗rre letele : zarmazek es lo̗n
az naǵ zeretetbo̗l : urunknak mo-
-ndassa zerent : zent Ianos iria : Iǵ
zerethe isten ezuilagot : hoǵ az o̗
eǵfiat ada erthe : hoǵ mindo̗n
ki lattia : es bizon o̗ benne : el ne
uezo̗n : de az o̗ro̗k eleto̗t ualia ¶ De
az zeretet : nem Cak az aiandokot : 
De az aiandoknak hamarsagat-
es keuanńa : hat az istennek fia-
-nak ez nagh aiandokot : az az az
embo̗rre letelt : nem kelle elhal-
aztania : de hamar tudniamint
az artatlansagnak allapattiaba : 
kelle tenie De ez fogasra Imiǵen fe-
lele az isteni bo̗cessegh ¶ Az zeretet-
-nek : ertelmesegelkel : leni : hoǵ az a-
iandokot ne siesse annak adnia : a-


{216}
{108v}
kinek adattatik : minek elo̗tte ne-
ki ziksegh ne lego̗n : Ez felsego̗s a-
iandok keǵek : nem ziko̗lko̗dik
uala embo̗rnek : auaǵ nemua-
la haznos addek : mignem meǵ
tudna embo̗r : melʼ igo̗n rea zik-
o̗lko̗dnek : hoǵ oztan elʼ ueuen : 
dragabulʼ uallattatnek ¶ Azert
el ueǵeztetek : az isteni bo̗cesegh
miath : hoǵ az binnek elo̗tte tud-
-niamint : az artatlansagnak alʼ
apattiaba : nem kellene az istenek
fiannak megh testo̗so̗lni : Ezert
hoǵ az uruossagnak nem kel ad-
atnia : hanem Cak az koroknak · 
urunknak mondasa zerent : zent
mathe euangelista iria ¶ Nem zik-
seǵ az uruos az egessegbelieknek : 
hanem az koroknak : Mert nem
Io̗ue urunk hinia : az igazakat
az penitenciara : hanem az bino̗s-
-o̗keth Miert kegek hoǵ az istenek
fianak megh testo̗sso̗lese : uruosa-
gh uala az bino̗knek ellene ¶ Azert
az binnek utanna kelle embo̗rre
leni touaba nemel doctoroknak


{217}
{109r}
meges lattatik : ez heted kerdes
melle : ahol kerdetek : hoǵ ha az bi-
nnek megh tetelenek utanna : le-
gh ottan kellee ? megh testo̗so̗lni
az istennek fianak ¶ Ezo̗k azt mo-
nǵak hoǵ leghottan : Ez o̗ monda-
sokat keǵek : bizonuttaiak imellen
okossagal : mert az kor embo̗r : m-
ihelt megh korul : ottan ziko̗lko̗-
dik az uruossagra : de embo̗ri ne-
mzek korolkoduan : az elso̗ embo̗-
rnek adamnak binenek miat-
ta : ottan hamar ziko̗lko̗dek az ur-
uossagra : az az az megh ualtas-
-ra De az isteni bo̗cessegh ez fog-
-asra imigen felele : hoǵ az isten-
nek fianak : az binnek megh te-
telenek utanna nem kelle ottan
hamar megh testo̗so̗lnie : imez
harom okaert elso̗ okaert hoǵ az
bin megh tetcenek ¶ Mert az embo̗r-
-nek bine eredeto̗t ualla : az keuel-
segbo̗l : es azert alkolmas uala : hoǵ
elezteb megh go̗zettetnek : mind az
termezetnek to̗ruenero̗l : mind m-
-oisesnek to̗ruenero̗l : es ekkepen
megh alaztatuan esmerne zik-
seget leni : az megh zabaditora


{218}
{109v}
megh ertuen : hoǵsem az terme-
zetnek to̗ruenenek miatta : sem
moisesnek to̗ruenenek miatta : 
megh nem zabadittathatnek : 
 ¶ ha keǵek az binnek megh tetel-
enek utanna : legottan urunk
el Io̗tuona : Az embo̗r ezt uelhet-
teuona : hoǵ az termezetnek to̗-
ruenenek miatta : zabadittatot
megh : uǵan ezo̗nkepen : ha mo-
isesnek to̗ruenenek ideebe Io̗t
uona el : Azt uelteuona : es eke-
pen urunknak el Io̗uetet : heia-
baualonak uelthe uona Mas-
od okaert urunknak meltosa-
ganak kiielo̗netinek okaert : m-
ert urunk Cristus kiraloknak
kiralia : es uraknak ura : min-
t zent Ianos iria : latasarol irt
ko̗nuebe ¶ Azert mint felsego̗s ki-
ralnak : uǵ kelʼlʼe neki el Io̗ni : M-
ert ez uilagÿ kiraloknak Io̗ue-
to̗ket : zoktak sokan meǵ hirdetni : 
es zoktak o̗ket : mikoron ualamel
uarasba : auaǵ faluba mennek
elo̗l uenni : Es ko̗uetni ¶ Ezo̗nkepen
kel urunkrol es erteno̗nk : Mert


{219}
{110r}
az isten : eluegezteualʼa : hoǵ ur-
unknak ez uilagra Io̗uetet : sok
profetak elo̗luennek : es ez uila-
gnak hirdetnek ¶ Vgan ezo̗nkep-
pen : sokanes ko̗uetnek : zent Ia-
nosnak mondasa zerent : ki vǵ
monda : lattasarol irt ko̗nue-
be : ez utan latek naǵ serego̗t : 
kit senki meǵ nem zamlal-
hat uala : mindo̗n nemzet ko̗-
zo̗l Harmad okaert : urunk Cr-
istusnak zerelmenek buzgosa-
ga'ert : hoǵ tudniamint urun-
knak zerelme : embo̗ro̗knek zÿ-
uo̗kbe el ne aluna : de Ionkab
geriedo̗zne ¶ ha kegek urunk : az
elso̗ embo̗rnek adamnak eles-
etinek utanna · ottan hamar
el Io̗t uona : urunknak embo̗-
re letelenek Io Tetemene : ellen
halalatos nem uotuona ha
kegek ez uilagnak igaz ueg-
en io̗t uona el : rola embo̗ro̗k
elfeletko̗ztek uona /: urunknak
mondasa zerent : ki uǵ monda : 
zent Lukać euangelista iria : 


{220}
{110v}
mikoron el Io̗uend : embo̗rnek fÿa : 
Gondolode : hoǵha talal hito̗t ez
fo̗do̗n : mert bizonnalʼ ez uolagn-
-ak ueǵefele : leznek embo̗ro̗k igo̗-
n tunak az Iora : es bo̗uo̗lko̗dnek
mindo̗n gonossagokal : melʼ Ionk-
ab lo̗t uona : ha urunk az binnek
megh tetelenek utanna : ottan ha-
mar elʼ Io̗tuona ¶ Nem illek azert
sem az binnek megh tetelenek ut-
anna : ottan hamar el Io̗ni : sem ez-
uilagnak igaz azueǵen ¶ Ezuila-
gnak ueǵen nem illek kegek
el Io̗ni : imez harom oka'ert elso̗
Okaert Az igassagert : Mert ezui-
lagnak ueǵe : iteletnek es igas-
sagnak ideie : dauit profetanak
mondasa zerent : ki uǵ monda
urunknak zo̗melebe ¶ Mikoron id-
o̗t ueendo̗k en : igassagot itelo̗k ¶ Az-
istennek fianak embo̗rre letele-
kegek : nezi az ergalmassagot : ze-
nt palnak mondasa zerent : Az o̗
ergalmassaǵa zerent : ualta ug-
mond megh minket : hat nem kele
arra halaztania Mas okaert Az
embo̗ri gonossagert : mert ez uila-


{221}
{111r}
gnak ueǵen : mind az isteni bo̗ć-
o̗let : mind az eletnek Io uota : m-
gh zo̗nik : Cak bo̗uo̗lko̗dik az naǵ
faitallansagh ¶ Ezt Ielo̗nte ki ur-
unk : zent mathe iria : bo̗uo̗lko̗d-
ik ugmond az gonozsagh : es meǵ
hidego̗dik az zeretet : hat nem illek
akkoronel Io̗ni Harmad Az alko-
lmassagert : mert urunk ezert Io̗-
ue ezuilagra : hoǵ istenko̗zo̗t es
embo̗rko̗zo̗t ko̗zbe iaro lenne : hat
az ido̗nekes ko̗zepebe kelle el Io̗ni
 ¶ Erro̗l monda az abakuk profeta · 
Az eztendo̗knek ko̗zepo̗tte : Ielo̗n-
to̗d megh azt : az az urunknak
embo̗rre letelet Mikoron Azert
az isteni bo̗cesegnek miatta : elʼ
uegezteto̗tuona : hoǵ urunknak
sem az artatlansagnak allapat-
tiaba : sem Az binnek megh tetel-
-ennek utanna : ottanhamar : sem-
ez uilagnak igaz ueǵen : nem kel-
lene megh testo̗sso̗lnie : kerde az-
-ert az attÿa isten ¶ hoǵ mikoron
kellene tehat ennek leni : kire imi-
-gen felele Az isteni bo̗cessegh : hoǵ
Az ido̗nek telles uotaba : kiro̗l ugh
ir zent palʼ apastal : Mikoron elIo̗-


{222}
{111v}
ue : az ido̗nek tellesuota : elʼ boćatha
isten az o̗ fiat ¶ Az ido̗nek tellʼes uota
kegek : lo̗n igaz az ido̗ : melido̗be el
Io̗ue hoǵ kegek az ido̗ben kelio̗t leg-
o̗n elʼ Io̗ni : melʼ ido̗ben elʼ Io̗ue : ezt
megh erthetto̗k sokbol es Elo̗zo̗r im-
ebbo̗l ¶ mert mikepen adam : ez uila-
-gnak tero̗mtesenek utanna : hat-
-od napon tero̗mtetek : mint moises
iria : elso̗ ko̗nuenek elso̗ rezeben
 ¶ ezo̗nkepen az mas adamnak : ur-
-unk Cristusnak : ez uilagnak ter-
o̗mtesenek utanna : hattodezo̗r ez-
-tendo̗be kelle ez uilagra Io̗ni : es e-
mbo̗rre lenni masbol imebbo̗l ¶ mert
mikepen az attÿa isten : ez uilagnak
tero̗mtesenek utanna : hattod nap-
on monda : tegunk embo̗rt az mi
kepo̗nkre : es hassonlatossagunkra
 ¶ vgan ezo̗nkepen : az fiv istennek : ez
uilagnak tero̗mtesenek utanna · 
az hat ezo̗r eztendo̗nek : hatodik pe-
-nto̗ken : kelle embo̗rre leni : ki az at-
tÿa istennek kepe : es abrazattÿa ha-
rmadbol imebbo̗l ¶ mert hoǵ ezt meǵ
erćeto̗k : ez uilagnak tero̗mtessero̗l · 
harom ueleko̗desso̗k uannak elso̗ ue-
leko̗des : az eliezer oto̗ruenbeli mes-


{223}
{112r}
to̗re : ki azt monǵa : hoǵ ez uilagh te-
ro̗mteto̗t zent mihal hoba : miko-
ron az go̗mo̗cho̗k erto̗kbe uannak : 
es tero̗mtesreualo magokat : magok-
-ba ualiak Masod ueleko̗des Iosuee-
Oto̗ruenbeli mesto̗re : ki azt mon-
gia : hoǵ ez uilagh Tero̗mteto̗t bo̗t-
mas hoban : mikoron az fo̗d kez-
-dÿ : az ueragokat tero̗mtenie : 
ezo̗nttartiak sokan az vÿto̗ruen-
-beli doctorokes harmad ueleko̗-
des uaǵon : ez uilagnak tero̗m-
tesenek napiarol : kiro̗l uǵm-
ondnak ko̗zo̗nsegel az doctorok
 ¶ hoǵ ez uilagh uasarnap Tero̗-
mteto̗t ¶ Imar oda teruen : ahol
azt mondok : Hoǵ erćeto̗k ez ui-
lagnak tero̗mtetessebo̗l et cetera ¶ az el-
-so̗ ueleko̗des zerent azert : holot uǵ
mondatek : hoǵ ezuilagh zent mi-
halʼ hauaba tero̗mteto̗t ¶ ezo̗nkep-
en az miualt<fa>sagunk : zent mi-
-halʼ hauaba kezdetek el : mert azzo-
-nunk maria : ki urunk cristust
az mi ualtsagunkat : fogadando̗
uala : zent mihal hauaba zillette-
tek ez uilagra touaba mikepen az
mas ueleko̗des zerent : ez uilagh


{224}
{112v}
Tero̗mteto̗t bo̗t mas hoba : ezo̗nke-
-pen urunk Cristus : e hoba foga-
-ntatek azzonunknak mehebe ¶ to-
uaba ezo̗n hoba zenuede ero̗ttu-
-nkes es mikepen uasarnapon ke-
zdetek ez uilagh tero̗mtetni : ezo̗n-
-kepen uasarnapon zillettetek ur-
unk ez uilagra ¶ Azonnapon tam-
-ada feles hallottaibol : Azon napo-
-n bociatael az zent lelko̗t az apa-
staloknak : Azon napon iteli meǵ
ez uilagot es negedbo̗l imebbo̗l : me-
rt mikepen az elso̗ embo̗rnek ad-
amnak esetiben : az gonoz anǵal
megh zolaluan : az eua zizet igh
haitha az binnek engedetire : es
ekepen az embo̗rt megh o̗le pento̗k-
-o̗n ¶ Ezo̗nkepen az io anǵal : pento̗-
-ko̗n ko̗zo̗ne az ziz marianak : es
az istennek fianak foganattianak
rea engedetire hattÿa : melʼ zÿz m-
aria : az gonoz angalnak feiet m-
egh to̗re : es megh ronta O̗to̗dbo̗l
imebbo̗l : mert mikepen pento̗ko̗n
az elso̗ embo̗r adam : az tÿzta fo̗dbo̗l
uristento̗l tero̗mtetek : es az par-
adicomnak go̗no̗ro̗segeben helho̗z-
-tetek ¶ Ezo̗nkepen pento̗ko̗n : az maso-


{225}
{113r}
dik adam urunk Cristus : az zep-
lo̗telen ziznek zent uerebo̗l : az em-
bo̗rsego̗t felueuen : az o̗ meheben
helho̗ztetek hatodbol imebbo̗l : mert
mikepen az elso̗ embo̗rnek adam-
nak : karhozatÿa eredeto̗t uo̗n az
azzoniallattul : ki az o̗ odalanak
Contiabol tero̗mteto̗t uala pen-
to̗ko̗n ¶ ezo̗nkepen az mi iduo̗sseg-
-unk eredeto̗t uo̗n pento̗ko̗n : az az-
zoniallattul Azzonunktul : fogad-
uan urunk Cristust : es urunk
Cristus az ko̗ro̗ztfan aluuan pe-
nto̗ko̗n : Azzonunk maria Alla ne-
ki mellete : iob odala felo̗l : raita
ko̗no̗ro̗luen es iǵ tekelletek me-
gh : ez uilagnak iduo̗sseǵe heted-
-bo̗l imebbo̗l mert pento̗ko̗n hatod
oran adam zakazta le : az tiltot
fanak go̗mo̗ćhet ¶ Ugan ezert Naǵ
pento̗ko̗n az zeplo̗telen zÿznek go̗-
-mo̗che : hatod oran az magas ko̗-
ro̗ztnek faiara fel figeztetek Noć-
adbol imebbo̗l : mert mikepen az el-
so̗ embo̗r adam : pento̗ko̗n es az na-
pnak hatod oraian : Az almanak
el zakaztasara kÿ nuitha az tilʼ-
tot fara kezet ¶ ezo̗n kepen : urunk Cristꝰ


{226}
{113v}
azon napon : es azon oraba : az ma-
gas ko̗ro̗ztfan : az ket toluai ko̗zo̗t
ket kezet kÿ teriezte kilenćo̗r im
ebbo̗l ¶ mert adam az bint megh
teuen : az pento̗knek kilencedik or-
-aian : kerdetek urtul monduan : 
adam holot uaǵ ¶ Ezo̗nkepen az ar-
tatlan Cristus iesus : az zent ko̗-
ro̗ztfan kaiatuan : az naǵ ken-
-nak miatta : azon oraba zenth
attÿanak zent lelked meǵ ada
tizecco̗r imebbo̗l mert mikepen
pento̗ko̗n : az napnak hatod es
kilenćed oraian : hoǵ penitenci-
-at nem akara tartania adam : 
ada magat mind az o̗ magiu-
-al halalra : es o̗rdo̗gnek fogsa-
-gara ¶ Vǵan ezo̗nkepen : azon na-
pon : es az napnak azon orain : 
tellesseǵel ada urunk Cristus
o̗nno̗n magat : a mi ualtsagun-
-ra : mert mind testenek : mind zi-
uenek ueret : magabol eǵ Co̗piǵ
ki saitoltata : es lelʼket naǵ zer-
no̗ halalra ada tizo̗n egecćo̗r
imebbo̗l : mert mikepen pento̗ko̗n
killenćed ora koron : izettetek ki


{227}
{114r}
adam paradicombol : es bineert
ko̗teleztetek pokolnak to̗mlo̗ćere : 
 ¶ Ezo̗nkepen az artatlan Cristus es · 
naǵ pento̗ko̗n : killenced ora kor-
on : ada megh lelket zenth attÿa-
-nak : es legottan zalla limbosba : az
zent attÿakhoz : o̗ket meǵ latogat-
uan : es az o̗ istensegenek parad-
-icomanak kapuiat nekik megh
nituan tizo̗n ketto̗co̗r es utozor : 
illek urunknak az ido̗be el Io̗ni · 
amel ido̗be el Io̗ue imezert : mert
mikepen adam killenced ora kor-
on : uezte elʼ mind ezfo̗di : mindaz
menei paradicomot : es zanki uet-
-tetek ez ǵarlo uelagban ¶ vǵan ezo̗-
nkepen urunk Cristus : aldozo na-
-pian killenced ora koron : mene
fel menorzagba : es iǵ nita megh ne-
kunk menorzagnak kapuiat O a-
zert o̗ro̗k mindo̗nhato attÿa iste-
-n O ergalmassagnak attÿa : Melʼ n-
aǵ isteni bo̗ćesego̗del ualtal meǵ
minket O edo̗s artatlan Cristus ie-
sus : melʼ igo̗n zeretel minket : mi-
koron temagad tellesseǵel mi Ertu-
nk adad : Teneko̗d azert dico̗seǵ : es tizto̗s-
seǵ o̗ro̗ke · αmen


{228}
{114v}
ez predicacionak masodik
reze lezo̗n az limbosba ualo ze-
nt attiaknak ko̗no̗rgesso̗kro̗l
ki melle tudnunk keel : hoǵ miko-
ron az zent attiak : tartatnanak
limbosnak to̗mlo̗ćebe : pokolbeli o̗r-
do̗ǵ : mikepen zolgain akaruala
uralkodnia ¶ De maǵa az profeta-
-knak mondasokbol : ertiuala : ho-
-gh az zent attÿak : remenlenek az
istent az testbe Io̗ni : es embo̗rre le-
ni : embo̗ri nemzetnek ualtsaga-
-ert : de o̗rdo̗gh nem ertuen az is-
teni tanacot : gondoliauala hoǵ
az isten kent nem zenuedhetne ¶ Az
tÿzta embo̗r kegek : az ueto̗kro̗l el-
eget nem tehetne ¶ Azert az keuel-
-segbe neueko̗duen : Coffoliauala az
zent attÿakat limbosba : es nekik ezt
mongiauala Valazatok tiko̗zzo̗le-
-to̗k eǵet : ki Io̗io̗n enhozam az ba-
ÿuiuasra : Io̗io̗nel es zabaduho-
n megh tito̗ket ¶ Mongiauala to-
-uabba : hiabaualo az isteni zol-
galat : mit haznaltatok tÿes uele : 
hoǵ istennek zolgaltatok ¶ Ezt halua-
n az zent attÿak : teznekuala naǵ


{229}
{115r}
ohaitasokat : es sÿrassokat : es mo-
nǵak ualʼa ¶ Aruakka lo̗ttunk : Az
zolgak uralkodnak raitunk : me-
-gh zo̗nt az mi o̗ro̗munk : eleso̗t az
mi feio̗nknek koronaia : Iaÿ nek-
-o̗nk mert uetko̗ztunk tehat ada-
am embo̗ri nemzetnek attÿa : ke-
zde o̗ket uigaztalnia : es monǵa
uala ¶ Minem o̗ro̗ke eluet isten az
o̗ zinenek elo̗le : Auaǵ minem o̗r-
o̗ke eluagia : az o̗ ergalmassagat
mindo̗n nemzeto̗ktul : Im fel kelo̗k
azert : es fel mego̗k urhoz : es erte-
-to̗k alazatosson neki ko̗no̗rgo̗k
 ¶ Ezt haluan az zent attÿak : mon-
-danak : io ez bezed akit zolal ¶ fel-
-menuen azert adam lelo̗kbe urn-
-ak eleibe : es le esuen : monda ¶ Vr-
-am az the kezid to̗ttek engo̗met : 
es mindo̗no̗stulfogua azok zo̗r-
-zo̗ttenek : Ezt haluan az isteen
monda adamnak O adam : alit-
-ad hoǵ tehozad hassonlatos lennek : 
tudniamint : mikor keuanad az
en hassonlatossagomat : Megh fed-
lek azert tego̗det : es velem zo̗mbe
allatlak ¶ Tehat adam megh ret-
tenuen Monda magaba : meǵ ne-
mulek : es ueztegek : es az en ban-


{230}
{115v}
aton megh uitatek : Min ez attal
adam magat megh bizuan : es ba-
torsagot ueuen : Monda esmeth
 ¶ Nem uonek meltho : az en arćam-
at menorzagra fel emelno̗m : az
en gonozsagimnak naǵsagaert : 
Demaga : ergalmaz en neko̗m vr-
isten ergalmaz : es az the naǵ er-
galmassagod zerent : to̗ro̗ld el az
en gonossagomat Monǵauala to-
-uabba : Te benned biztam uram : m-
egh ne galaztassam o̗ro̗ke : sÿesel
hoǵ megh zabadić engo̗met : mi-
ndaz en maradekimal tehat ak-
oron ielo̗n leuen az igassagh : mo-
nda adamnak ¶ Mit zolz te adam
vrnak : nemde iruan uagone : hoǵ
ki to̗ro̗ltessenek az bino̗sso̗k az elo̗-
knek ko̗nuo̗kbo̗l : es az igazak ko̗ze
nem zamlaltassanak ¶ ezert monda
dauit terittessenek az bino̗sso̗k po-
kolra : <.> mindo̗n nepek kÿk el fel-
etko̗ztek istenro̗l : Te azert mikoron
bino̗s legh : meltan haǵattatol pok-
-olba : mind az the maradekidal : 
kÿk to̗led uontak az bint ezt halu-
an adam : el futha urnak zinenek
Elo̗le : es naǵ sirassal imezt kezde
mondani


{231}
{116r}
en sirok : es az en zo̗meim uize-
-knek kifolassit aǵak : mert az
en fiaim el ueztenek : Ÿaÿ neko̗-
m : mert az en zankiuetesso̗m m-
-egh hozult Ezt haluan mind az ze-
-nt attÿak : kezdenek naǵ sirast te-
ni : es mondania ¶ mikepen uet-
to̗tte el : zinenek elo̗le uristen is-
raelnek no̗mo̗ssit : es megh nem
emleko̗zik az o̗ labainak zamol
zekiro̗l : megh uetotte ur isten az
o̗ otarat : es adot minket az ellen-
segnek kezeibe Mikoron Azert az
sirasba : sokideigh megh marat-
tanak uona : elo̗ue ala ko̗zo̗tto̗k
dauit profeta : es monda nekik
 ¶ Mit sirtok : nem tugatoke ? mert
az isten edo̗s mindo̗no̗knek : es az
o̗ ergalmassaga : mindo̗n miuelko̗-
detinek fo̗lo̗te : dauitnak ez mon-
dassabol : eǵ kis batorsagot ueuen
az zent attÿak : tartanak tanaćot
arrol : mint istennel bekessego̗t zo̗-
ro̗zhetnenek ¶ Tehat ime ualazta-
nak ko̗zo̗lo̗k neǵet : Naǵ zento̗ket : 
tudniamint : isaiast : ieremiast : io-
bot : es dauitot : es mondanak ¶ Ezo̗k
az zento̗k : kiket ualaztot ur : nem


{232}
{116v}
tetteto̗s zeretetbe ¶ esaias urnak
ielo̗ntesebo̗l : killo̗mb killo̗mb Io̗-
uendo̗ dolgokat megh lata ¶ Iere-
mias megh ananak mehebe
megh zento̗ltetek ¶ Iob kegek ua-
la igo̗n eǵ igo̗ : kiho̗z hassonlatost
ur az ido̗ben ez fo̗do̗n nem tal-
alʼa ¶ Dauitrol : samuel profetha
imeleten tanubizonsagut to̗n : 
kerese maganak ur : ziue zere-
-nt ualo embo̗rt mondanak az-
ert keleto̗k fel tÿ neǵen : es men-
-eto̗k urhoz : es imagatok mi er-
-tunk ¶ Ezo̗nko̗zbe sirnak uala : 
es ezt mongakuala : halgassa
megh ur az tÿ imadsagtokat : 
es engezteltessegh megh tÿhoz-
-atok : se el ne haǵon tito̗ket : ez
gonoz ido̗ben : Miuelo̗nk kegek
ergalmazon : es algon megh mi-
-nket tehat ime elezteb felmene
urhoz esaias : es imezt kezde mo-
ndania urnak elo̗tte : nagh al-
-azatossagal ¶ Vram uaÿ zagatna-
dmegh az egeket : es zalanalle : ho-
ǵ megh ielo̗ntened az the neued-
-et : az the ellensegidnek : Ime ur-
am the megh haraguttal : mert


{233}
{117r}
uetko̗ztunk : de maga mi attÿan-
k uagh /: mi kegek sarokuagunk
te miuelko̗detÿd : ne haragug-
-al azert uram reank : es toua-
-ba megh ne emleko̗zel ami gon-
ossaginkrol tehat az attÿa iste-
n ezo̗ket haluan : elo̗ue allatha
az igassagot : es parancola nekÿ
hoǵ zolna : Monda azert az ig-
assaǵ O isaias : am te magad ir-
-tad : ur monda the attalod ¶ Ta-
uozal el en to̗lem : ne ko̗zelges
enhozam : mert fertelmes uaǵ
 ¶ azert az o̗ kelebo̗kbe megh fize-
to̗m : az o̗ attoknak gonossag-
-okat ezo̗ket haluan isaias : ig-
o̗n megh rettene : es tere limb-
osba az to̗b zent attÿakhoz : es
naǵ sÿrassal monda ¶ sÿratok
ez keuanatos tartomanon : Me-
rt ninćen bekesego̗k az kego̗t-
leno̗knek monǵa vr / Ezt lat-
uan Ieremias : Codalkozek is-
aias profetan : Megh batorko̗d-
-uan azert o̗es : el fel mene ur-
hoz : es naǵ alazatossagalimezt
kezde mondania ¶ Vram emlek-
o̗zel megh rola : mi to̗rtent leg-
-o̗n


{234}
{117v}
nekunk : tekenćed megh : es la-
sad az mi naualʼankat : Az mi
attÿaink uetko̗zttenek : es mi
uisselio̗k az o̗ gonossagokat : Ia-
-iazert nekunk : hoǵ uetkeztūk
 ¶ miert feletko̗zo̗l el o̗ro̗ke mi ro-
lunk : el haguan minket : ker-
lek uram : emleko̗zel meǵ ro-
-lunk : es teǵ az the ergalmas-
sagod zerent miuelunk tehat
az igassagh istennek paranco-
lattiabol esmet elo̗ue alla : es
monda ieremiasnak ¶ Azt mo-
nǵa ur : Ne akar ko̗no̗rgeno̗d
ez nepert : mert az o̗ kaiatas-
-oknak ideieben : nem halgat-
lak megh : de ha meegh : moises
es samuel ko̗no̗rgenenek ez ne-
-pert : ninchen az en lelko̗m o̗ ho-
zaiok : mert el ueto̗ttem o̗ket az
en zino̗mnek elo̗le Ezt haluan
ieremias : o̗es igo̗n megh iede : 
es teruen az zent attiakhoz m-
onda naǵ sirassal ¶ Aǵattok ual-
aztaknak serge : zo̗mo̗to̗kbo̗l eiel
es napal vizeknek folasit : es ne-
zo̗nek sirastul az thÿ zo̗mo̗to̗k : eiel


{235}
{118r}
es napalʼ : mert ueto̗t ur : az uel-
agossagrol minket o̗ro̗k setetse-
-gre mikoron ezo̗ket hallottauo-
na iob patriarka : o̗es megh bat-
oroduan elo̗ue alla : es monda
 ¶ elfel mego̗kenes urhoz : netalam-
-tan haragiat meǵ engeztelheto̗m : 
felmenuen azert urhoz : imezt ke-
zde ziuenek kessero̗segeben mon-
-dani ¶ Enǵegh enneko̗m uram : me-
rt semi az en napom : miert ne-
m ko̗no̗ro̗lz en raitham : sem hag-
-od enneko̗m ńalamat elʼ ńelno̗-
-m : Vetko̗ztem : Mit tegek neko̗d
O embo̗ro̗knek o̗rizo̗ie : miert zo̗-
rzo̗ttel engo̗met neko̗d ellensego̗-
-do̗l : es lo̗ttem magamnak nehez : 
miert nem uezo̗d el az enbino̗m-
-et : es nem to̗rlo̗del az en gonossa-
-gomat Ezt halʼuan ur monda ki-
Coda ez : ki bezediuel be fo̗do̗zi az
naǵ sentenciakat : Minem de sem-
-ie tezo̗de te az en iteleto̗met : hoǵ
meǵ igazitassal : Valion ki alhat
az en hatalmassagomnak ellene : ki
adot enneko̗m elezteb ualamit : hoǵ
hatra aǵam neki Ezo̗ket haluan iob
ionkab megh batorkodek ¶ Monda Naǵ


{236}
{118v}
alazatossagalʼ : hoǵ alazatossaga-
ual istennek haragiat meǵ enge-
ztelhetne : tudom uristen hoǵ te
mindo̗no̗ket teheć : es semi titok te-
tuled el nem eneztethetik ¶ Ezert
ellenzo̗m magamat : es hamuba
tartok penitenciat : Azert miok-
-aert Terido̗del az the zino̗det en-
to̗lem : es alitaz engo̗met ellense-
go̗dnek leno̗m : Az leuelnek elle-
ne : mel az zelnek miatta el ra-
gattatik : mutatod az the hatta-
-lmassagodat : es azzu pozdoriat ha-
borgać ezt haluan ur paranco-
-la az igassagnak : hoǵ zolna : Mo-
nda azert az igassagh ¶ miert zolz
Iob elleteno̗ket : minemde az iste-
en el topogiae az igaz iteleto̗t : 
es az mindo̗nhato el fordittia azt
ami igaz : es mit haznal istenek
ha igaz leendez : es mit haznal
neki ha zeplo̗nelkil leend az the
eleto̗d ¶ Am iruan uaǵon te miat-
tad : mindo̗no̗k melek eǵnek al-
atta uannak enimek : nem en-
gedo̗k : az hatalmasoknak ko̗no̗-
rgo̗ bezedo̗knek Mikoron Ezt ha-
lotta uona Iob : o̗es igo̗n megh ie-
-de : es tere az zent attiakhoz : es


{237}
{119r}
naǵ sirassal monda nekik ¶ Elu-
ezo̗t uona az nap : kibe zilettette-
m : es az e kibe mondatot : <z> fogat-
tatot az embo̗r : miert adattatot
uelagossagh : es eleth azoknak : ki-
-ik lelko̗knek kessero̗segebe uan-
nak tehat mind az zent attiak · 
kezdenek naǵ sirast teni : es im-
-ezt kezdek egeto̗mbe mondani
 ¶ ÿai : mert lo̗t ur ellensegunk : elʼ
ueto̗tte israelt : az setetsego̗kbe he-
lho̗zteto̗t minket : mikepen o̗ro̗ke
megh hotakat : es mikor kaiata-
nk<ank> ki rekezte to̗le az mi imad-
sagunkat ¶ Monǵak uala touaba · 
mi uristen gonozul Celeko̗ttūk : 
es tego̗d haragra ingo̗rlo̗ttunk : 
azert uaǵ megh engeztelhetetlen : 
lassad azert uram : mert megh ta-
tta az ellensegh miraitunk az o̗
zaiat mikoron azert eleten sir-
asba : es ohaitasba uonanak : olmi-
-nt istento̗l el hagattak : Monda-
-nak meges ¶ Mit tegunk Imar
touaba : Vrhoz imar nem boćat-
hatunk : Mert kÿ o̗to̗tte ur az o̗ ha-
ragiat mi reank : es nem tekent-
Imar megh minket ¶ Tehat esmet


{238}
{119v}
elo̗ue alla ieremias es mon-
-da ¶ attÿamfiai : ne ueztegiunk : 
mignem megh tekenćo̗n es me-
gh lasson vr menbo̗l : Mert am
en uǵmondek ko̗nuemnek ne-
gedik rezeben : hertelenko̗den-
ek az vizek az en feiemre : mo-
ndam el uezek : de en hiuam az
te neuedet uram : az uiznek m-
elseǵen : es az en zomat megh
halgatad : terited az te fileid-
-et az en kaiatasimra Ezt hogh
halla dauit : o̗es elo̗ue alla es
monda ¶ Az zegeno̗knek kaia-
tasokat megh halgattia ur : s o̗t
bizatok : tuduan bizonnal hoǵ
megh esko̗t ur dauitnak mon-
duan : Az the mehednek go̗mo̗-
-cebo̗l helho̗zteto̗k en az the zek-
o̗dre tehat mondanak mind e-
geto̗mbe dauitnak : Menel thees
urhoz : es ko̗no̗ro̗gh miertunk
 ¶ Enneten kegek mies kaiatūk
urhoz : hoǵ ergalmassagot te-
go̗n uelunk : es megh emleko̗z
ek az mi attÿainknak zo̗uet-
segiro̗l ¶ Tehat dauit kezde men-


{239}
{120r}
orzagba fel menni lelo̗kbe : es
imezt kezde mondania : Nissatok
megh neko̗m az igassagnak kap-
-uiat : es be menuen raita : ual-
last tezo̗k urnak tehat legottan
zent mihal archangal : Iarula o̗
elebe : es monda neki : Ielo̗nched-
megh en attalom urnak az the
uttidat : es megh aggÿa neko̗d
az the zÿuednek keuansagat : fe-
ele legottan dauit : es monda : bu-
-it az en ziuem Io bezedo̗t : az en do-
lgaimat az kiralnak mondom
monda esmet neki zent mihal : 
lassad dauit : hoǵ az kiralt sok es
hozu bezedel meǵ ne banćad ¶ Me-
rt the iol tudod : hog az nelues em-
-bo̗r ede nem boćattatik : haluan
ezt dauit monda ¶ Az en ńeluem
Az hamar iro diaknak iro zerz-
-ama Haluan ezt az anǵalok : ga-
briel archangallal egeto̗mbe
sietenek urnak elebe : es mond-
anak ¶ Vram emleko̗zel megh
dauitrol : es mind az o̗ zirigseg-
-iro̗l ¶ Ezt haluan ur monda : meǵ
talaltam dauitot az en zolgam-
at : az en zent olaiomal kenthem
megh o̗tet : azen igassagom es ergal-
massagom o̗ uele : es az en neuem-
-be


{240}
{120v}
felʼ maga<t ?>ztatik az o̗ zarua : azaz
neue ¶ Parancola azert ur gabri-
-el archangalnak : hoǵ be bocatta-
na dauitot mikoron azert be bo-
cattatot uona dauit menorza-
-gba : es az angaloknak karit el-
Iarthauona : es menorzagnak
edo̗sseget megh lattauona : es
kostoltauona monda Iozagoknak ura
mel zereteto̗s az the lakodalm-
-ad : megh keuana az en lelko̗m
vrnak hazanak gadorit : bodo-
gok uram kik lakoznak azte
hazadba : mond o̗ro̗ke dićern-
-nek tego̗d Ezo̗nko̗zbe mikoron
Iutot uona az zentharomsagnak
eleibe : le borula Es naǵ alaza-
tossagal imezt kezde monda-
nia ¶ Alǵon megh minket az
mi isteno̗nk : alǵon megh mi-
-nket : es felʼek o̗tet ez fo̗dnek m-
-indo̗n hatari Tehat monda ne-
ki az isten ¶ Mit keuanz hogh
tegek ueled : Monda ottan da-
uit urnak : Vram holot uan-
nak az the regÿ Ergalmassag-
-id : mint megh esko̗ttel dauit-
nak bizonsagba : the mondad vr-


{241}
{121r}
am : kaiat enhozam : es en megh
halgatom o̗tet : megh zabadito-
m o̗tet : es megh dico̗ito̗m o̗tet : 
napoknak hozusagaual to̗tto̗m
be o̗tet : es megh ielo̗nto̗m neki
az en iduo̗ssegh tetelo̗met ¶ Azert
uram the hozad kaiatok <en is-
teno̗m> en isteno̗m Ne ueztegh
en to̗lem : serkenfel miert alut-
tal el vram : serkenfel es ne ue-
-sel mindo̗ro̗ke : Miert terito̗d-
el az the zino̗det mi rolunk : 
es el feletko̗ztel az mi nomor-
usagunkrol : hozd ki az to̗mlo̗ć-
bo̗l az mi lelkunket : hoǵ tegūk
uallast az the neuednek ura-
m / tehat urnak parancolattia-
ra : esmet elo̗ue alla az igassaǵ
Es monda dauitnak ¶ Nemde e
dauit : iruan uaǵon the miat-
tad /: igaz az Vr : es igassagot ze-
-ret : Egeno̗ssego̗t latot az o̗ zine : 
Az igassagnak azert to̗ruene ezt
agia : hoǵ az bino̗sso̗k vettessenek
pokolra Ezt haluan dauit mon-
da : veztegh Te mast igassagh : se le-
gh neko̗m ellenko̗do̗m : Nem tudode


{242}
{221v}
hoǵ iruan uaǵon : Vrnak ergal-
massagÿ mindo̗n miuelko̗det-
inek fo̗lo̗tte ¶ Ebbo̗l kegek dauit
megh batorkoduan : monda ur-
-nak ¶ Igaz uaǵ uram : Es igaz a-
te iteleto̗d : teǵ demaǵa az the zol
gaidal : az the ergalmassagod zere-
-nt : emleko̗zel megh uram az the
ergalmassagidrol : Iusson ezo̗dbe
az zeǵen go̗leko̗zet : melet kezde-
tulfogua birtal : leǵo̗n uram
a the ergalmassagod miraitūk
mikent biztunk te benned Az id-
o̗ben kegek mind az zent attÿ-
ak limbosba : naǵ sirassal ko̗no̗-
ro̗gnekuala uristenho̗z : es ezt
mongakuala ¶ Ne emleko̗zel m-
egh uram az mi bineinkro̗l : 
auagh zileinknek uetko̗kro̗l : 
se al buzut az mi gonossagink-
rol : miert vetottel megh min-
ket uram : megh haragut azte
hertelensego̗d az the iohaidra
az mi bineinkert : de tekenć az the
ergalmassagodra : es teǵ miuel-
o̗nk a the ergalmassagod zerent : 


{243}
{122r}
tehat az ergalmassagh ko̗no̗ro̗-
-luen embo̗ri nemzeto̗n : alla ur-
-nak elebe es monda ¶ vram tam-
agh felʼ : es ergalmaz sÿonnak : m-
ert el Io̗t az o̗ uele Ergalmassaǵ
tetelnek ideÿe : Nemde tulaidon-
-ode neko̗d uram az ergalmassa-
gh tetel : es ionkab illethe az the-
iouotodat : Celeko̗dno̗d ergalma-
ssagod zerent : hodnem igassagod
zerent haluan ezt dauit legot-
-tan Terdre essek : es az ergalm-
assagnak ez mondasarol : halak-
-at aduan monda ¶ Vrnak erga-
lmassagit o̗ro̗ke eno̗klo̗m : Emb-
o̗ri nemzetes kegek : haluan ho-
gh az ergalmassaǵ o̗ mellette zo-
-lna kezde ero̗ssen kaiatania : es
mondania O istennek ergalma-
-ssaga O istennek kÿ ielo̗nthet-
etlen kego̗sseǵe O o̗ro̗k istennek
io uota : Ergalmaz nekunk uram
ergalmaz : Leǵo̗n az the ergalmas-
sagod miraitunk : mikent biztu-
nk te benned : Tamaǵfel uram : es
kelfel segićmegh minket : mikent
bÿztunk thebenned : es zabadić meǵ


{244}
{122v}
minket : az the neuedert : es eke-
-pen megh engezteltetuen ur m-
onda dauitnak ¶ Menel mert m-
egh latogatlak tito̗ket : es fel ta-
maztom az en Io igeimet tirai-
-tatok : es megh zabaditlak tit-
o̗ket Ezt haluan dauit legotta-
n le essek urnak elo̗the : halakat
aduan es monda ¶ Vallast tezo̗k
te neko̗d uram : en telles zÿuem-
-bo̗l : ki ielo̗nto̗m mindo̗n the Co-
daidad : o̗ro̗lo̗k es vigadok the
benned : eno̗klo̗k felsego̗s isten
az the neuednek : kÿ Ielo̗nto̗m
az the neuedet : az en attÿamfi-
ainak : az igazak ko̗zo̗t dicerlek
tego̗det : es ekken dauit teruen
limbosba az zent attÿakhoz mo-
-nda naǵ o̗ro̗mel kik felito̗k vr-
at : dicereto̗k o̗tet : Iakobnak ko̗z-
o̗nsego̗s nemzethe : magaztala-
-tok o̗tet : mert az zegeno̗knek
ko̗no̗rgeso̗ket megh nem ueto̗t-
te : es megh nem utalta ¶ megh
erto̗ttem urtul : hoǵ o̗ro̗ke megh
tartia neko̗m az o̗ ergalmassa-
ǵat Ezt haluan az zent attÿak : 


{245}
{123r}
mind megh uidamulanak : es u-
ristennek naǵ halakat adanak : 
o̗tet diceruen : es monduan ¶ Aldot
uaǵ uram mi attÿanknak isten
-ne ¶ Aldot uaǵ uram : ki nezo̗d az me-
-lsego̗ket : Aldot uaǵ az the felsego̗s
zeko̗do̗n : es dicereto̗s es dico̗ssego̗s
o̗ro̗ke αmen Mikoron azert dau-
it istento̗l el Io̗t uona : ezo̗nko̗zbe
isten elo̗t : az istennek ergalma-
-ssaga ko̗zo̗t : es igassaga ko̗zo̗t
tamada naǵ ueteko̗des : mint
az aietatos zent bernat doctor
iria ¶ Az ergalmassagh azert im-
ezt mongiaualʼa : Io az zeǵn e-
mbo̗rnek : ki o̗no̗n hattalmau-
alʼ felnem tamadhat : ergalma-
zni : ezt keǵek bizonuttiaualʼa
neǵ to̗ruenbeli okossagal elso̗-
uel isteni to̗ruennek okossa-
gaulal : Mongiauala azert az
ergalmassak : iruan uaǵon az
profetaknak miatta : Istennek er-
galmassaga o̗ro̗ktul fogua : m-
-ind o̗ro̗ke : az o̗tet felo̗ko̗n : alkol-
matlan uona azert istennek : az
o̗ ergalmassagat megh nem ielo̗-
ntenie : mikepen mindo̗n isteni


{246}
{123v}
to̗rueno̗k ualiak : es profetak
monǵak ¶ Mert edo̗s ur mindo̗-
no̗knek : es az o̗ ergalmassagÿ : 
mindo̗n miuelko̗detinek fo̗lo̗t
te ¶ The azert o̗ro̗k isten : az the
nagh ergalmassagodat ez<t> ne-
zi : hoǵ embo̗ri nemzetnek ua-
ltsagaert : magadat kel adnod
Masal ugan ezo̗nt bizonutha : 
to̗ruenko̗nbeli okossagal ¶ Me-
rt uǵ uagon megh irua az to̗-
ruenko̗nbe : Ami ecco̗r kello̗t : 
touaba megh nem utalttat-
hatik : de tenego̗d vristen mo-
ngauala az ergalmassagh : ke-
llemeto̗s lo̗n az embo̗rt tero̗m-
teno̗d : tudniamint az bodoksa-
-gra : azert az te ergalmassagod-
bol oda kel o̗neki uitetni toua-
-ba uǵ uagon azon to̗ruenko̗nbe
megh iruan : hoǵ az go̗lo̗lsego̗k me-
gh zoritandok : es az kegelmek ne-
-uelendo̗k ¶ Az go̗lo̗segh uala adam-
-nak bine : kiert erdo̗mle az kent : 
azert alkolmas O en isteno̗m : ho-
ǵ az the ergalmassagot zerent : ne-
uelied o̗ hoza kegelmedet : megh
bociatuan neki : es mind az o̗ ma-


{247}
{124r}
ginak bino̗ket Harmadal uǵa-
n ezo̗nt : bizonutha poǵan bo̗che-
-knek mondasoknak okossaga-
-ual ¶ mert uǵmond az pogan
bo̗ć : alkolmas mindo̗n allatnak
uǵ Celeko̗ni : ammint az o̗ te-
rmezeti nezi ¶ Mint pelda ez m-
-elle : az napnak tulaidonsaǵa
az meleghsegh : es uilagossagh : 
hat alkolmas neki termezetze-
rent Celeko̗dni ¶ Az istennek tu-
laidonsaga tudod igassaǵ hoǵ
azergalmassagh : hat nekies tu-
laidonsaga zerent : az az ergal-
massaga zerent kel Celeko̗d-
-ni : hoǵ ergalmassagabol ez ui-
lagot megh ualćha Negeddel
es utossoual : bizonuta az erg-
almassagh : hoǵ istennek keel
embo̗ri nemzettel : ergalmassa-
got tenni : Cazari to̗ruennek
okossagaual : Vǵ monda azert : 
uǵ uaǵon megh iruan az Caz-
ari ko̗nbe : Valakinek nem kel
Calardsaganak auagh hamissa-
ganak haznosnak leni : hoǵ tu-
-dniamint


{248}
{124v}
abbol neki ualaminemo̗ haz-
on : auagh neresek ko̗uetko̗znek : 
de mierthogh : az kegio : adam-
ot es euat hamissagaual Calia
megh : hogh o̗ket zolgalattia ala
uetne : azert igassagh : az kego-
-nak Calardsaganak nem ke-
-lle haznosnak : awagh nerese-
go̗snek leni : hoǵ mindo̗nkor-
-on az embo̗rt hattalmassaga al-
at uallana touaba az megh
Callattaknak : az Cazari to̗ru-
eno̗k segitseǵel leznek : Vgianez-
o̗nkepen igassagh : az isteni to̗ruen-
-nekes segidsegel kel leni : az megh
Callatot embo̗ri nemzetnek ¶ ellen
okossagokal bizonuta az ergalmas-
-sagh : hoǵ az istennek kellene : az ze-
gen embo̗ri nemzeto̗t megh segit-
teni : es ime kezde lassan lassan az
istent az ergalmazasra haitania
Ezt latuan az igassagh legottan
fel kaiatha : az ergalmassagnak
ellene : es ezt kezde mondania O er-
galmassagh : mith zolz the ? Akarode
hoǵ el uezek en : Iol tudod mit mo-
nd az iras : hoǵ urnak igassagha


{249}
{125r}
megh marad o̗ro̗ke : haliad azert er-
galmassagh : mit monda az embo̗r-
-nek az o̗ro̗k isten : Valamel oraba
ezto̗k : tudniamint az fanak go̗mo̗ch-
-ebe : halalal haltok megh ¶ Azert zikse-
gh : hoǵ istennek ez sentenciaia leg-
o̗n ero̗s : es alhatatos : hoǵ az embo̗r-
o̗ro̗ke az halalba maraǵon megh
Ezt haluan az az ergalmassagh
monda esmet : az igassagnak ¶ tudo-
-de igassagh : hoǵ ahol irua uaǵon : 
az istennek igassaga meǵ marad
o̗ro̗ke : uǵan ot irua uagon : Mert
megh ero̗ssiteto̗t az o̗ ergalmassaga
mi raitunk : ez ergalmassagh azert
megh teendo̗ embo̗rel : hoǵ megh zab-
adittassegh enertem : hoǵ az isten
ergalmatlannak ne lattassek : De
teneko̗des ebben engedno̗d kel Enne-
ko̗m hogh kegek az sentenciaual
melet mondal : hoǵ ualamel ora-
ba az fanak go̗mo̗chebe eendik : az
Embo̗r<t> halalal halmegh elleno̗m
ne alʼ : lego̗n az ualtsagh ellethen
modon : hoǵ az embo̗r<t> meghes hal-
-on the erted : es <ne>miodo̗n megh se ha-
-lon : en ertem : hoǵ mind neko̗d · mi-
nd neko̗m : elegh tetessek ¶ Megh halʼon


{250}
{125v}
testeben : mert ebbe esek az istennek se-
ntenciaianak miatta : ki azt monda
halalal halz megh : tudniamint testi
halalal : de ne halion megh lelki ha-
lalal : az az o̗ro̗ke : ebe kegek kelʼ nek-
o̗m engedno̗d : mert iruan uaǵon
 ¶ Minemde o̗ro̗ke el uethie isten ez
nemzeto̗t : az o̗ zinenek elo̗le : Auaǵ
mind uegik el uagiae : az o̗ ergal-
massagat <ez> o̗to̗le : olmint azt mo-
-ndana nem Ezt haluan az igas-
-sagh monda : bizonnal neko̗d ne-
m engedno̗m : kemen uona : es ke-
go̗tlensegh : mert irua uaǵon : az
isten nem vizauonasnak de bek-
esegnek istenne : illek azert bator
istennek az embo̗rrel ergalmas-
sagot tenni : da maǵa iǵ : hoǵ en iǵ
assagh helen maraǵak ezt lat-
uan az bizonsagh hoǵ az igas-
sages az ergalmassagh melle alot
uona : elo̗ue ala : es naǵ zoualʼ
Imezt monda ¶ Mit Celeko̗tto̗k O er-
galmassagh : es igassagh ¶ Minem
az isten el fordittiae az ittelleto̗t : 
mert irua uaǵon : bizon az ur : es
bizonsagot zereth : Nem kel azerth


{251}
{126r}
istennek embo̗rrel uǵ ergalmazni : 
hoǵ en bizonsagh ki rekeztessem ¶ Me-
-rt az bizonsagot ez nezi : hoǵ mint ir-
-ua uaǵon : eluettessek az kego̗tlen
es bino̗s : hoǵ ne lassa istennek dico̗-
-segeth Monda ennekes az ergalm-
assagh O bizonsagh : ne legh en ellen-
ko̗do̗m : de leǵo̗n ergalmassagh az ze-
ǵen embo̗rrel : akar Cak enerthem : 
ha adamert nem lezo̗n ¶ Mert am
iruan uaǵon : urnak Ergalmassa-
gÿ mindo̗n miuelko̗detinek fo̗llo̗t-
-the : ha mindo̗n miuelko̗detinek
fo̗lo̗tte : hat bizonsaganak es fo̗llo̗t-
the ¶ Azert engegh reia thees : hogh
thetessek ergalmassagh az zeǵen
embo̗ri nemzettel Ezt haluan az
bizonsagh monda : Nem engedhet-
o̗k killo̗mben rea : hanem ha nek-
o̗mes elegh lezo̗n : sem illethi az iste-
nt : hoǵ Cak ergalmassaǵa zerent
Celleko̗gek : de bizonsaǵa zerentes
 ¶ Leǵo̗n azert neko̗m elegh az embo̗r-
-nek binero̗l : es igh rea enǵedo̗k : ho-
gh az embo̗r megh zabadittassek
tehat az ergalmassagh haǵa dol-
gat az attÿa istenre : az attÿa isten
kegek latuan enne ellenko̗deso̗ket : 
az ergalmassagh ko̗zo̗t : igassagh ko̗-
-zo̗t


{252}
{126v}
Es az bizonsagh ko̗zo̗t : az sentencia-
nak kiadassat ada zenth fianak : 
mint urunk o̗ maǵa monda : zenth
ianos iria : ko̗nuenek o̗tto̗dik rezebe
 ¶ Az fiv isten kegek : ki az attÿ istenek
o̗ro̗k bo̗cesseǵe : megh haluan mind
ez haromnak feleleto̗keth : Monda
Az igassagh azt monǵa : elʼ uezo̗k
ha adam o̗ro̗ke az halalba megh
nem marad ¶ Az bizonsak touaba
azt monǵa : el uettessek az bino̗s
hoǵ ne lassa istennek dico̗sseget
 ¶ Az ergalmassak kegek azt monga · 
el uezo̗k ha adam ergalmassagot ne-
m nerhet : Ez azert az el uegezo̗t sen-
tencia : az zenth haromasagnak tan-
ać tartho hazaba lego̗n adamnak
kenńa es halala Io : es mind az igas-
sak : mind az bizonsak : Mind az erg-
almassak : ualia azt amit keuan
 ¶ Ezt haluan : mind el Codalkozanak
es mondanak : mikepen lehet ez : m-
ikoron az ken lego̗n kessero̗ : es az bi-
-no̗sso̗knek halalok gonoz : Mint le-
-het azert Io tehat monda az biro : 
kerestessek adamnak fiaÿ ko̗zo̗l ual-
aki : ki mindo̗no̗sto̗l fogua lego̗n -
igaz : es mindo̗n binnelkil : megh er-
-edeth binnelkiles : ki ne lego̗n melto


{253}
{127r}
megh halnia : es ez halion megh
az zeretetbo̗l : es go̗trettessek megh e-
mbo̗ri nemzetert : Mikor o̗ ne lego̗n ko-
teles az kenra : es az halalra : es ekke-
pen az igassagnak : es bizonsagnak
elegh tetetik : embo̗ri nemzetteles
ergalmassak tetetik Ezt haluan
az bizonsak : nagh sietteto̗ssegel ez
uilagot mind be futha : es zeretettel
keresse elen artatlant : es nem talal-
tatek senki tiztanak az binnek zeplo̗-
-etul : megh Cak az eǵ napi germo̗kes
 ¶ mikoron Megh tertuona : az bizonsa-
gh : folamanak elebe az ergalmassak
es az igassak : es megh kerde az erga-
lmassak : ha ez artatlant megh tal-
-althauona : felelʼe az es monda ¶ Mi-
-ndel hailottanak : egeto̗mbe haznal-
atlanna lo̗ttek : Ninchen kiiot teǵo̗-
-n : ninchen mind egiglen tehat m-
onda az igassaghes <monda> de ha
igaz talaltatnekes ellen igaz : es ar-
tatlan : amelet kerez : es uona Cak tiz-
tha embo̗r : mint tetethetnek istenek
igassaǵa zerent : ennek kenaual es
halalaual elegh az elso̗ embo̗rnek
adamnak binero̗l : Ielo̗sben mert az
bin teteto̗t elo̗zo̗r : az vekhetetlen Ion-
-ak az az istennek ellene : Masochor
mert embo̗rt : az uekhetetlen Iotul foztot


{254}
{127v}
megh : mindo̗n tiztha embo̗r kegek
uegelualo erdo̗mo̗s : azert ha ol ta-
laltatnek : ki uekhetetlen erdo̗mo̗s
uona : az thehetne az uekhetetlen
binro̗l eleǵeth Ezt haluan az is-
-teni zerertet : o̗es elo̗ue ala : es mon-
da ¶ akarmit po̗ro̗lieto̗k thi : Cak ez
az dologh : hogh ha azt akariatok : ho-
gh az binro̗l elegh tetessek : az istenek
embo̗rre kel leni : kinek kent es ha-
lalt kel zenuedni : es o̗ tehet kenau-
al es halalaual eleget az binro̗l : es
igh mind az igassagnak : Mind az
bizonsagnak : Mind az ergalmassa-
knak elegh tetetik ¶ Megh ennek
fo̗lo̗the : istennek nagh zeretethe es
kiielo̗ntetik ¶ Mikoron igh zerette
lego̗n az isten embo̗rt : <ki> hoǵ kim-
osta lego̗n az embo̗rt az o̗bineibo̗l : 
az o̗ draǵa zent uereuel Ez sente-
nciat haluan : mind : az igassak : m-
ind az bizonsak : mind az ergalm-
assak : legottan megh egeso̗lenek : 
es erre egeto̗mbe rea engedenek : es
eǵmasnak apolast adanak ¶ Tehat m-
onda az attÿaisten : Mindo̗no̗ket bo̗ces-
segbe to̗ttunk : ez uilagot es bo̗cessegō̗k
attal tero̗mto̗tto̗k : Ezo̗nkepen bo̗cesse-
gunk attal : az az fiunk attal : keel
ez uilagot megh epo̗ttenunk Ezt hal-
-uan az fiv isten : monda legottan ime


{255}
{128r}
en : bocias engo̗met : mert irua ua-
gon : hoǵ tegem az the akaratodat : 
es igh uegeztetekel : hoǵ az istennek fi-
a lenne embo̗rre : es kent halalt ze-
nuedne : az embo̗rsegbe : es az o̗ kena-
-nak halalanak miatta : ualtatnek
megh az zeǵen embo̗ri nemzeth O
azert <az> hiv lelo̗k O Cristusnak
uereuel megh ualtot : Gondolad m-
egh : es lassad megh : melʼ nagh zeretet-
-el tego̗d az isten zerethe : lassad meǵ
touaba : melʼ nagh lo̗n az o̗ ergalma-
saga the hozad : hoǵ o̗ o̗nno̗n maga-
ba akara erted eleget tenni : semie
teue the erted o̗nno̗n magat : az zol-
ganak abrazattiat felueue : az the
bineidnek terhet o̗ uissele : az o̗ test-
en : hoǵ the az binnek Megh halnal : 
es az igassagnak elnel O isteni bo̗c-
essegnek kedues el uegezese : hoǵ az
isten embo̗r lego̗n : kinek halala-
-ual megh ualtassek az embo̗r O
bodok bin : ki el meghualtot erdo̗-
-mrel ualanod O edessego̗ isten : Ez
te naǵ kegelmessego̗dert : minemo̗ di-
Cereto̗ket agunk the neko̗d : ha ezo̗r-
zo̗r magunkat erted adnok : semiuo-
na az the iotetelo̗dho̗z kepo̗sth : leǵo̗n
azert neko̗d o̗ro̗k halaadas : Amen


{256}
{128v}
kezdetik imar az predikacion-
ak harmadik reze mel lezo̗n
azzonunk marianak : az istennek
fiatul annÿaia ualaztasarol ¶ Mi-
koron azert limbosba az zent attÿ-
-ak : megh erto̗ttek uona : hoǵ az
istennek fianak ero̗tto̗k embo̗rre
kellene leni O ualion ki fokhat-
na megh : es ielo̗nthetne ki : melʼ
nagh o̗ro̗mbe lenek raitha ¶ Tehat
ime tanaćot tartanak : mint aiet-
atos doctorok irak : es mondanak
keresso̗nk eǵ ifv es igo̗n zep zizet : ki
alion az felsego̗s kiralnak elo̗tte : 
es zolgalʼon neki : Oliat ki meltan
fogadhassa hazaba : az mi isteno̗nk-
-eth : se talaltassek o̗ benne olʼ : melʼ
az o̗ felsego̗s zo̗meit megh banth-
atna : hoǵ mireank az aldomas-
ert atkot ne ueso̗n tehat ime iob
patriarka o̗ ko̗zotto̗k elo̗ue ala : Es
monda ¶ Nem tughatiok mi azt
megh tekelleto̗ssegel : az istennek an-
anak mine Iozagokal kelio̗n fe-
-nnie : de ennek ki ielo̗ntese az
isteni bo̗ćessego̗t illethÿ ¶ Ezt halua-
-n iesus siraknak fia : ki az biblia-
ba ecclesiastikosnak neueztetik : 


{257}
{129r}
elo̗ue alʼa es monda ¶ mindo̗n bo̗ćes-
segh uristento̗l uaǵon : Az tengo̗rn-
-ek fo̗uen zo̗meth : es az eso̗nek Co̗pet : 
es az uilagnak napit : ki zamlaltha
megh : az istennek bo̗ćesseǵet ki tu-
dakozhatta megh : Az bo̗ćessegnek
go̗kere kinek ielo̗nteto̗t megh : eǵ
az felsego̗s : mindo̗no̗knek tero̗m-
to̗ie : mindo̗nhato es vralkodo ist-
-en : o̗ tero̗mto̗tte azt tudniamint
az o̗ ziz annat mondanak aze-
rt kilgunk ko̗ueto̗t az istennek bo̗-
ćessegeho̗z : hoǵ tanuhon megh min-
-keth : minemo̗ tullaidonsagokat ke-
lo̗n uallania : es minemo̗ Iozagok-
-alʼ fenlek az ziz : kit keuan mag-
-annak anaul ueni ualaztak az-
-ert dauitot : es kildek az isteni bo̗ć-
essegho̗z : az az az fiv istenho̗z : ki el-
menuen monda ¶ vram tehozad fol-
amtam : tanuć megh engo̗m teno̗m az
the akaratodat : mert en isteno̗m ua-
ǵ the : bizonaba az the io lelko̗d viz-
o̗n engo̗m az igaz fo̗dre : Iol tudom ezt
uram : mert bodok az akit az the to̗r-
ueno̗dbo̗l te megh tanitandaz : tanuć-
megh azert engo̗m : az te anadfelo̗l : 
minemo̗ tulaidonsagokat es lelki Io-
zagokat ualion ¶ Ezt haluan az isteni


{258}
{129v}
bo̗ćessek monda : halgassad es meǵ
tarćad azokat meleket en zolok ne-
ko̗d ma : az ziznek melʼ az istent fo-
-gadanda : kel ko̗rno̗l uetetnie az
zeretetnek napiaual : es ez uilag-
nak megh utalasanak hoganak ke-
el labaÿ allat leni : es az o̗ feiebe ti-
zo̗nket Cillagos koronanak kel leni
 ¶ mert az no̗mo̗ssegnek tizo̗nket tul-
aidonsagiual keel fellenie : kik ko̗-
-zo̗l neǵe uetetik testefelo̗l : Nege lel-
-ke felo̗l : es neǵe teste lelke felo̗l Uǵ-
mondek hoǵ az no̗mo̗ssegnek ne-
ǵe uetetik az ziznek teste felo̗l : me-
-rt testefelo̗l neǵel kelle fenlenie
Elso̗uel zepseǵel ¶ mert neki igo̗n ze-
pnek kelle leni : ualaes ezert monda-
rola az attÿa isten : az bo̗ćnek atta-
la mindo̗no̗stulfogua zep uaǵ en
iego̗sso̗m : es semi zeplo̗ ninćen the
benned ¶ De kerdik ez melle az zent
doctorok : hogha alkolmas ualae ? 
hoǵ az istennek annia zep uona : 
testÿ zepseǵel : Nemel doctoroknak lat-
tatik : hoǵ nem kello̗tuona zepnek
leni : Ezo̗k ez o̗ ueleko̗deso̗ket imezel
bizonuitiak ¶ Mert az istennek annÿ-
aba semi hiusagnak nem kelle leni : 
De az zepsegh mint az bo̗ć mongia


{259}
{130r}
hamis es heiabaualo malazt ¶ tehat
neki nem kelle zepnek leni Touaba
az azzoniallatba : az zepsegh binek
es uezo̗delo̗mnek oka : Erro̗l monda
azon bo̗ć : az azzoniallatnak zepseg-
eert sokan el ueztenek : de azzonu-
nkmarianak kelle leni : mindo̗n-
o̗knek iduo̗ssego̗knek oka : es nem
uezo̗delmo̗knek : Hat nem kelle tes-
tezerent zepnek lenni touaba uǵ
mondnak meges : az istennek : em-
bo̗rre letelebe : naǵ allazattossagot
kelle mutatnia : zent pal apastal-
-nak mondasa zerent : De nagob al-
azatossagh testo̗t ueni ruttul : hod-
nem zeptul : hat ebbo̗l lattattik hoǵ
az istennek annianak nem kelle
zepnek leni hanem Ionkab rutnak
De ez kerdesre es fogasra rea fel-
-el az nagh albert doctor : es vǵmond
 ¶ hoǵ az istennek annianak nem
kelle rutnak leni : so̗t igo̗n zepnek
Testebenes : Im ezharom okaiert
elso̗ okaert az iegzesnek oka'ert :-
mert az iegnek hassonlatossagot kel
uallani ahoz : aki raitha peldaztat-
-ik : de mind az azzoniallatok : kik
peldazak auaǵ iegzek az istennek
anniat : zepo̗k uotanak mint pel-


{260}
{130v}
dank uaǵon az hester azzonrol : Iu-
ditrol : Rakhelro̗l : es rebekarol ¶ ha az-
ert ezo̗k zepo̗k uotanak : kiko̗n az is-
tennek annÿa iegzetteto̗t : sokkal Io-
nkab az istennek annia zebuot ez-
-o̗knel Masodokaert az hassonla-
tossagnak okaert : mert uǵmond az
pogan bo̗ć : hoǵha az termezeth ualam-
ibe megh nem bantatik : az fiv hasso-
-nlatos lezo̗n attÿahoz auagh annia-
-hoz : de urunk Cristusnak az zÿznek
eduo̗s go̗mo̗cenek : zepnek kelle le-
-ni : az profetanak mondassa zerent
 ¶ hat az o̗ edo̗s annianakes : Ezt Ielo̗n-
the ki urunk : az zent euangeliom-
ba monduan : nem tero̗mthet az Io
fa gonoz go̗mo̗cho̗t harmadokaert
az belso̗ zepsegnek peldazasanak
okaert ¶ Mert az kilso̗ zepsegnek mi-
atta : uitetik az elme az belso̗ zepsegh-
re : mert az Io es zep lelko̗t : no̗mo̗sb
es zeb test illetÿ : enneten uagon : ho-
gh mikor embo̗r : mindo̗n oktalan-
allatoknal : zeb es no̗mo̗sb lelko̗t ual-
-lion : tudniamint okost : testo̗tes mi-
ndo̗n oktalanallatoknal no̗mo̗sbet
es zebet ualʼ ¶ Mikoron azert az ziz
mariaba lo̗t lego̗n : erćed lelkebe az
tekelleto̗s Naǵ zepsegh : testebees uru-


{261}
{131r}
nk Cristusnak utanna : mindo̗no̗k-
nek fo̗lo̗tte nagob Tekelleto̗s zepse-
ǵel kelle fenleni : Eleten okossagok-
al bizonuttia azert az nagh albert
doctor : hoǵ azzonunknak megh tes-
tebenes : urunk Cristusnak uttana : 
mindo̗no̗knel zebnek kelle leni
Massal az ziznek testefelo̗l kelle
fenleni No̗mo̗ssegel : melʼ ertetik
koronaiabaualo masod Cillagon
 ¶ mert azzonunk marianak kelle
leni <.> ualaes no̗mo̗s ziznek ¶ Mint
eztes bizonuttia azon nagh albert
doctor : harom no̗mo̗s okossagokal
Elso̗uel az fel magaztalasnak ok-
ossagaual : Mert az bodogh ziznek ke-
-le felʼ magaztaltatnia : mind ang-
-aloknak : mind embo̗ro̗knek fo̗lo̗t-
to̗k ¶ hat kelle mindo̗no̗knek fo̗llo̗te
alazatosbnak es iozagosbnak leni
 ¶ de mikepen zent bernat doctor mon-
-ǵa : No̗mo̗sb es dicereto̗sb az alazatos-
sagh : az no̗mo̗sbe : hodnem mint az
nemtelembe : hogh azert melto lo̗t le-
go̗n : mindo̗no̗knek fo̗llo̗tte fel magaz-
-taltatni : kello̗t neki no̗mo̗s nemel
fenleni : hoǵ az o̗ zizesseǵe nagob es dić-
ereto̗sb lenne ¶ Mert uǵ mond zenth
Agoston doctor : soha azzonunk maria


{262}
{131v}
mindo̗n kar angaloknak fo̗lo̗tte : fel
nem magalztatatot uona : mint en-
o̗kli zent eǵhaz : ha urunk Cristus
uttan : mindo̗n embo̗ro̗knel Ion-
kab : magat megh nem alaztha uo-
na Massal Az hassonlatossagnak
okossagaual ¶ Mert uǵmond az buć · 
mindo̗n lelko̗s allat : zerethÿ az hoza
hassonlatost : enneten uaǵon : hoǵ az
kiralok : esmet kirali magbol : akar-
nak magoknak iego̗st ueni : mert
az hassonlatos hoza : vgian ezo̗nke-
pen az no̗mo̗sek : esmet no̗mo̗s ma
-gbol ¶ Mikoron azert az isten : leǵo̗n
vekhetetlen no̗mo̗s : hoza hassonlatos
no̗mo̗s zizet : kelle maganak annia-
ul valaztania harmadal Az ked-
ues letelnekokossagabol Mert mi-
-nt zent ieronimꝰ doctor mongia
Az no̗mo̗so̗knek zolgalattiok : embo̗r-
o̗knek elo̗tto̗k kellemeto̗sb : Ielo̗sben
kiraloknak elo̗tto̗k : De az bodogh
zÿz marianak : kelle zolgania az fe-
lsego̗s kiralnak fianak : az az az-
attÿa istennek fianak ¶ Azert hoǵ
az istennek fianal : kellemeto̗s<b> lo̗t
lego̗n az o̗ zolgalattia : o̗nneki no̗m-
o̗snek kelle lennie ¶ Ez harom okossagalʼ
bizonuttiak doctorok : hoǵ azzonūknak no̗mo̗s-
nek kelle lenie


{263}
{132r}
 ¶ Masod okaert kelʼlʼe azzonunknak
zepnek leni : az belso̗ zepsegnek ieg-
zesseert : mert az kilso̗ zepsegnek
miatta : vitettetik az elme az belso̗-
zepsegre : mert az Io es zep lelko̗t : illet
no̗mo̗sb es zeeb test : mikoron azert
azzonunk maria : lelkebe urunk
Cristus utan mindo̗no̗knel zeb lo̗-
tlego̗n : testebe es tehat urunk ut-
tan mindo̗no̗knel zeb uot Harma-
-ad oka'ert kelle azzonunknak ze-
pnek leni testebe : az hasonlasert
 ¶ mert ha az termezet ualamibe m-
egh nem bantatik : az fiunak ha-
sonlatosnak kel leni attÿahoz : au-
agh ańahoz ¶ mint az pogan boć
monǵa secundo libro fisicorum philoso[...] De miert
hoǵ az ziz marianak edo̗s <.>zillo̗-
te : urunk Cristus : uot es kello̗t
leni igo̗n zepnek : dauitnak mo-
ndasa zerent : ki uǵmonda ¶ zeb es
eko̗sb embo̗ro̗knek fiainal : Mike-
pen azert az fiv igo̗n zepuot Ezo̗n-
kepen az anaes : mert az io fa go-
noz go̗mo̗ćo̗t nem Tero̗mthet : mint
urunk monda Mathei · vij · Neǵed
oka'ert kelle azzonunknak zepn-
ek leni testeben : az naǵob dicereto̗s
Iozagert : Mert azzonūk mảia uala
igo̗n tizta : es az o̗ tiztasaga igo̗n


{264}
{132v}
dicereto̗s : de dicereto̗sb az tiztasagh
az zeb zizekben : hodnem az rutakba : 
hat ebbo̗l ko̗uetko̗zik : hoǵ o̗ teste ze-
rentes mondhatatlan igo̗n zeph
uot ¶ Minemo̗ uot keghek az ziz
maria testebe : az ziletesero̗l ualo
p̄dikacioba megh irom isten hoza
segituen Secundo beata virgo ex parte
corporis debuit esse nobilissima
 ¶ Masoćor meges az bodogh ziz ma-
rianak testefelo̗l : kelle leni no̗mo̗s
nembelinek : melʼ ertetik az o̗ koro-
naiaba ualo masodik Cillagon : ha-
rom oka'ert : mint az naǵ albert
doktor monǵa primo ratione exalta-
cionis Elso̗ okaert : az fel magazta-
-lasert ¶ mert o̗neki kelle fel magaz-
taltatnia : mind embo̗ro̗knek es m-
ind anǵaloknak fo̗lo̗tto̗k ¶ Azert teh-
-at neki mindo̗no̗knel alazatosbnak
es lelki iozagosbnak kelle leni : Dem-
ikepen zent bernat doktor mongia : 
no̗mo̗sb es dicereto̗sb az alazatossagh
az no̗mo̗sbe : hodnem az nemtelembe : 
hoǵ azert azzonunk melto lo̗tle-
ǵo̗n : mindo̗no̗knek fo̗lo̗tto̗k fel m-
agaztaltatnia : kelle no̗mo̗snek leni : 
hoǵ az o̗ zizesseǵe dicereto̗sb lene
 ¶ mert uǵmond zent agoston doctor · 
soha azzonunk maria : mindo̗n
kar angaloknak fo̗lo̗tte fel nem


{265}
{133r}
magaztaltatot uona ha mindo̗n
embo̗ro̗knel alazatosb nem uotuo-
na secundo debuit esse nobilissima
ratione conformacionis ¶ Massoćor
kelle azzonūknak no̗mo̗snek leni : 
az hassonlatossagnak okaert : mert
uǵ mond az bo̗ć ecclesiastici 13 · omne animal di-
ligit sibi simile ¶ Mindo̗n lelko̗s al-
lat zeretÿ az o̗ hoz'a hassonlatost : 
mint ennek megh ertesere : ueg-
-unk peldat ez uilagi kiralokrol
es no̗mo̗sekro̗l : az kiralok esmet
kirali nembo̗l : es az no̗mo̗sek no̗-
mo̗snembo̗l : akarnak magoknak
iego̗so̗ket uenie : mert azok o̗hoz-
aiok hasonlatosok ¶ Vrunk Cristus ke-
ǵek uekhetetlen no̗mo̗s uala : me-
rt az no̗mo̗s attiatul : az az az at-
tia istentul o̗ro̗ktulfogua zilet-
teto̗t : Hat <attiates> anates no̗mo̗sset
kelle uallania tercio ex parte cor-
poris debuit esse nobilissima ratione
gratificacionis ¶ Harmaćor es utoz-
-or teste felo̗l : kelle no̗mo̗snek leni : az
keduessegnek oka'ert ¶ mert mint ze-
-nt ieronimꝰ doctor mongia : migh e-
-mbo̗r no̗mo̗sb : annal keduesb zolgal-
attia istennek elo̗tte : erćed ha lelkebe : 
es no̗mo̗s : de azzonūk marianak
kelle zolgalnia istennek fianak : ha-
th hogh keduesb lennę : az o̗ zolgalat-


{266}
{133v}
tia az o̗ zent fianal : igo̗n no̗mo̗snek
kell leni tercio beata virgo · adhuc
exparte Corporis debuit esse de da-
uid stirpe regia ¶ harmachor me-
ges az ziz marianak testefelo̗l kel-
le leni : dauitnak kirali magabol : 
mel ertetik az o̗ koronaiaba ualo
harmadik Cillaǵon ¶ Mert mint az
iras monǵa : dauidnak iǵertetek
megh urunk Cristus fo̗kepen az
istento̗l : Erro̗l monda o̗nno̗nmaga
az sotarÿ ko̗nbe Megh esko̗uek ur-
dauidnak bizonsagba : es megh ne-
-m Calia o̗tet : az the mehednek ǵo̗m-
o̗ćebo̗l ilteto̗k en : az the zeko̗dnek
fo̗lire : vgmonda touaba esaias es
Capitulum : xi · Egredietur uirga de radice
iesse et cetera Tamad uezo̗ iessenek go̗ker-
-ebo̗l : melʼ uezo̗ lo̗n dauidnak attÿa
isai : es o̗ belo̗le tamad uiragh : ki
lo̗n urūk Cristus ¶ Touaba vǵ mo-
-nda az gabriel angales azzonunk-
-nak : Agia o̗neki vr az o̗ attianak
dauidnak zekit : Mind ezo̗kbo̗l azert
megh teccik : hoǵ azzonūk maria uo-
t dauid kiralnak nemebo̗l : es isten-
to̗l ualaztato̗t Quarto beata virgo ex
parte Corporis : debuit nomina-
ri maria ¶ Negecco̗r meges es utoz-
or : testefelo̗l kelle azzonūkna neuez-


{267}
{134r}
tetni marianak : melʼ ertetik az o̗
koronaiaba ualo neǵedik Cillago-
-n ¶ mert ez zentsego̗s es meltosagos
neuo̗n : Ionkab ki ielo̗ntetik az o̗
zizei fogadassa : hodnem mint egeb
neuo̗n : Erro̗l monǵa zent bernat
doctor super missus est loquar pauca
de hoc nomine maria et cetera zolok keueset
ez maria neuro̗l : mel magarazta-
-tik tengo̗ri Cillagnak : mel az ziz a-
nat fo̗lo̗tte igo̗n illeti : mert o̗ iol
hassonlatik az cillaghoz : mert mik-
epen az cillagh : maganak romlas-
-anal kil bociattia uillagossagat
es fenet : Ezo̗nkepen az ziz maria :-
mindo̗n zeplo̗nel kil : zile zent fiat
 ¶ touaba az napnak fene : megh nem
kissebo̗thetÿ az cillagnak uilagos-
sagat : Ezo̗nkepen az fiv ananak ek-
ez uotat : o̗ azert az no̗mo̗s cillagh
Iakobbol tamadot : kinek fene Ez ui-
lagot el vilagositotta : menorzagot
megh Eko̗sito̗tte : Es poklokat attal
hatta : ezo̗ket mongia zent bernat : ha-
t meltan neueztetek azzonunk ez m-
eltosagos neuel : ez negh iozagal kel-
le azert azzonūknak testefelo̗l fenle-
ni : mint negh no̗mo̗s cillagokal
touaba az bodok ziz marianak
lelkefelo̗les neget kelle ualania
 ¶ et primo debuit esse purissima


{268}
{134v}
es elezteb kelle leni lelkebe : igo̗n tiz-
tanak mel ertetik koronaiaba ua-
lo o̗tto̗dik Cillaǵon : mindo̗n binto̗l
 ¶ Erro̗l monda zent lelo̗k uristen az
bo̗ćnek zaiaattal : Canticorum · iiij · Capitulum
Tota pulcra es amica mea et cetera min-
do̗no̗stulfoga zep uaǵ en Iego̗sso̗m : 
es semi zeplo̗ ninchen the benned : 
tudniamint sem az eredetbinnek ze-
plo̗ie : sem az boćanando̗ binnek ze-
plo̗ie : sem az halalos binnek zeplo̗ie
 ¶ oka kegek ennek imez : mert nem ua-
la alkolmas : hoǵ az istennek anńa
ualami binel zeplo̗s lenne : mert az
isten nem lakozik az binnek alaia
uetteto̗t lelo̗kben : auaǵ testben sapiencia · 
j Capitulum ¶ Erro̗l monǵa zent anselmus
de conceptu virginali Capitulum · xviij · Decebat
vt concepcio illius hominis et cetera illik u-
ala : hoǵ az embo̗rnek az az Cristu-
snak foganatia : lenne ol tiztasag-
os anatul : kinel istennek allatta n-
agob nem erthetik Secundo ex parte anime
beata virgo debuit esse uirtutibus
adornatissima ¶ Masoćor az bodok
ziz marianak lelke felo̗l kelle leni : 
mindo̗n iozagokal megh eko̗so̗ttet-
-nek : mel ertetik Coronaiaba ualo
<o̗to̗dik> hatodik Cillagon ¶ Mert az istennek an-
aul olʼ ziznek kelle ualaztatni : kÿ
mindo̗n lelki iozagokal eko̗s uona : 


{269}
{135r}
mert ezt megh reǵo̗n az bo̗ć : azzonūk-
-nak zo̗melebe megh montauala-
ecclesiastici vigesimo quarto capitulo In me omnis gratia
uie et veritatis En bennem az Vtnak
es bizonsagnak mindo̗n malaztÿa : 
enbennem mindo̗n eletnek es ioza-
gnak remenseǵe ¶ Oka kegek ennek
imez : mert uǵmond az zent bernat
doctor : akar melʼ igo̗n go̗to̗r'ed es sa-
nargassad te magad : nem agia az Io-
zagoknak istene o̗magat te neko̗d : ha-
nem ha lelki Iozagokal leendez me-
gh eko̗siteto̗th ¶ Mikoron azert az ur-
isten senkinek ne agia magat : han-
em Cak az lelki iozagosnak : ko̗uet-
ko̗zik tehat : hoǵ az bodok zÿz mar-
-ianak : kinek magat az isten elue-
gezthe uala fiuiul adandonak : kel-
le mindo̗n lelki iozagokal fenlenie
 ¶ Ezert monǵa az bodok zent agoston : 
Az bodok ziz maria : elezteb lelkebe
fogada <lelkebe> urunkat : az hitnek
es az remensegnek es az zent zer-
etetnek miatok : hodnem mint tes-
tebe : mel Iozagok ha o̗ benne nem
uotanak uona : az istennek fia az o̗
mehebe nem zallot uona Tercio ex
parte anime beata uirgo debuit esse
sanctitate excellentissima ¶ harma-
cor azzonūk marianak lelke felo̗l : ke-
le leni zentsegel igo̗n nagnak : mel-
ertetik koronaiaba ualo hetedik Cil-


{270}
{135v}
lagon ¶ mert uala istent fogadan-
do : es menorzagba mindo̗n kar an-
galoknak fo̗lo̗tte fel magaztando
 ¶ Az zentsegnek nagob malaztÿat
kelle uallania : az istennek anan-
ak : megh ananak mehebe : hodne-
m mint akar melʼ zentnek : elete-
-be : erro̗l monǵa zent bernat doctỏ
puto inquit quod copiosior gracia sanc-
tificationis inipsam o̗escendit : et cetera
alitom hoǵ az megh zento̗lesnek m-
alaztÿa : bo̗sego̗sben zallot o̗<lt> rea : ho-
dnem az egeb zento̗kre : mel nem
Cak az o̗ ziletesset zento̗le megh : de
o̗tet mindo̗n bino̗ktul eleteben tÿz-
tan megh tartha : ha azert uristen
az zento̗ket : mint Ieremiast : ko̗ro̗zto̗l-
o̗ Ianost : es az kissebik zent Iakab ap-
-astalt : megh anoknak mehebe meǵ
zento̗lte uot : Ionkab edo̗s anat : az bo-
-dok ziz mariat Quarto ex parte
anime : beata virgo debuit esse dono
dei perfectissima ¶ Negećo̗r az bodok
ziz marianak lelke felo̗l : kelle leni
istennek aiandokaua tekelleto̗sn-
ek : mel ertetik Coronaiaba ualo
ńocadik Cillagon ¶ Mert olnak kel-
uala ualaztatnia istennek anaia : 
ki istennek aiandokiual Tekelleto̗s
uona : es mindo̗n malaztal telles : ho-


{271}
{136r}
ǵ mondhassa azt : amit az bo̗ć mond : 
eǵ ko̗nuenek huzon negedik rezeben : 
ecclesiastici · xxiiij · transite ad me omnes qui
concupiscitis me et cetera Io̗ueto̗k enhoza-
m mind tÿ kik keuantok engo̗meth : 
es az en malaztimal teleso̗geto̗k be
 ¶ mert az en lelko̗m az meznel edo̗sb : 
es az en o̗ro̗ksego̗m az lepsemeznek
fo̗lo̗tte : ol tekeleto̗snek kelle azert az
istennek ananal leni : kinel tekellet-
o̗sb nem lehetne ¶ Azert az bodok ziz
marianak lelke felo̗l : ez neǵ no̗mo̗s
Iozagokal kelle fenlenie : mikepen-
neǵ no̗mo̗s feno̗s Cillagokal toua-
-ba Imar mind teste felo̗l : mind le-
lke felo̗l : az bodok ziz ananak : 
neǵet kelle ualania ¶ Et primo
debuit esse Castissima es elezteb
kelle leni tiztasagosnak : tudniam-
int mind testebe : mind lelkebe : mel
ertetik koronaiaba ualo killencedik
Cillagon ¶ Az ziz marianak tiztasaǵa
keǵek : mel peldaztatek elo̗zo̗r az ego̗ bo-
korba : exodi iij Capitulum megh masoćor : az be-
to̗t kapuba : kin ur mene be : es Io̗ue
ki raitha : Ezekhielis XLiiij / es sok egeb
Iego̗kbe : kiro̗l meg ede ala irast tezo̗k : 
eth riuidsegnek okaert el mulatom
Secundo exparte Corporis et anime : beata virgo
debuit esse uoto Ioseph Consecrata
 ¶ Masoćor az bodok ziz marianak lel-
-ke


{272}
{136v}
es teste felo̗l : kelle fogadassaual Iose-
-phnek zento̗ltetnie : melʼ ertetik Coro-
naiaba ualo tizedik Cillagon ¶ Mert
annak kelle istennek anaia ualaz-
tatnia : mel nem Cak hoǵ fogadasnal
kil zÿz uona : de aki uǵan fogadassal
istennek zento̗lte uona zizesseǵet : M-
el megh mutattatik elo̗zo̗r zent ag-
ostonnak mondasabol : ki ugmond <li->
libro de sancta virginitate Annunciante
angelo maria respondit quomodo fiet
istud et cetera urunknak embo̗rre letelet
megh hirdetuen az angal : maria
felele : mikepen lezo̗n ez : mert firfiat
nem esmero̗k : melet bizonal az zÿz
maria nem mondot uona : ha azel-
o̗t istennek zizessego̗t nem fogadot-
uona Masocor meǵ mutattat-
-ik okossagbol mert az zizessegnek : 
az istennek anaba : iǵo̗n kelle fenle-
ni : de istennek elo̗tte keduesb az zÿz-
essek : mel tartatik fogadasbol : mike-
pen az eǵeb miuelko̗deto̗kes : hognē-
fogadasnal kil : hat az istennek ańa-
nak fogadasbol kello̗t : az zÿzessego̗t
tartania ¶ De monthatna ualakÿ · 
mikepen merezlo̗tteuot az zÿz mar-
-ia : az zizessego̗t fogadnia : mikoron
Ez az oto̗ruenbe megh tiltatot uot ex-
odi · xxiij · Capitulum · Non erit infecunda nec
sterilis in terra tua ¶ Vgmonda ur : 


{273}
{137r}
nem lezo̗n magzatnal kil : az azzon-
-iallat : sem medo̗ : az the fo̗dedbe : Ez fo-
gasra rea feleltetik : hoǵ az bodok zÿz
maria : az zÿzessegnek fogadassat : ha-
rom kepen uallotta Primo in deside-
rio ¶ Elo̗zo̗r keuansagaba : mert mi-
nek elo̗tte : az istennek fianak embo̗r-
re letelet : az anǵal megh monta uona · 
az zÿzessego̗t nem fogattauala : Ezert
mert nem illik uala ¶ Oka kegek enn-
ek ez : mert az o to̗ruenbe : ziksegh ua-
la mind firfiaknak : mind azzonial-
latoknak hazaskodniok : mert az nep-
ko̗zo̗l uarattattik uala Vrunk Cri-
stus ziletendo̗nek teste zerent : Az ido̗-
be azert azzonūk maria : az zÿzesseg-
o̗t Cak keuansagaba uallotta : Es azt
haual fogada : ha tudniamint isten-
-nek kellene : Az o̗ akarattiat es keu-
ansagat istennek akarattÿa ala vet-
-uen Secundo beata virgo habuit virginita-
tem in facto ¶ Masoćor azzonūk mar-
-ia az zÿzessego̗t uallotta tetemenebe : 
mert minek utanna neki meǵ ielo̗n-
tetek : hoǵ az o̗ zÿzesseǵe istennek kel-
lene : az zÿzessego̗t fel fogada : megh ga-
briel angalnak hoza menesenek elo̗t-
-te : es zent iosephnek iegzessenek elo̗t-
te Tercio beata virgo habuit virginitat-
tem in bonoplacito ¶ harmaćor az bodok
zÿz maria : tarta az zÿzessego̗t egenlo̗
akaratbol : Mert minek utana : zenth-


{274}
{137v}
iosephnek Codalatos kepen Iegzetek : 
o̗ egeto̗mbe az o̗ Iego̗sseuel iosephel : eg-
enlo̗ akaratbol : es rea enǵedetbo̗l az
zÿzessegnek fogadasat megh teue : ez-
o̗ket monǵa az bodok zent tamas dok-
-tor tercio beata uirgo exparte Cor-
poris et anime debuit esse uiro de-
sponsata ¶ Harmaćor az bodok zÿzn-
ek : teste es lelke felo̗l : kelle leni Iegze-
ttetnek firfiunak : mel ertetik kor-
onaiaba ualo tizo̗negedik Cillagon
 ¶ Mert ol zÿznek kelle istennek anai-
-ul valaztatnia : hoǵ ki iegzeto̗t uona
Io es tiztasagos firfiunak : Ioseph ne-
uo̗nek : Mert az ioseph magaraztat-
-ik o̗regbo̗lesnek : auagh neueko̗des-
-nek : mel igo̗n iol illeti az zÿz mar-
ianak iego̗sseth : mert ez iegzesnek
miatta fel magaztaltatek : es neuek-
o̗dek az bodok zent ioseph : az zÿzesse-
-gnek tartassaba ¶ mert mihelt azzon-
-unk neki iegzetek : o̗es ottan o̗ro̗k
zÿzessego̗t fogada : mint zent agost-
on monǵa Quarto ac vltimo beata
uirgo exparte Corporis et anime
debuit esse in nazareth Conmorata
 ¶ Negećo̗r es utozor : az bodok zÿz mari-
anak : teste es lelke felo̗l kelle naz-
zaretbe lakoznia : mel ertetik az o̗
koronaiabaualo tÿzo̗n ketto̗dik Cil-


{275}
{138r}
laǵon ¶ Mert azzonunk marianak
kelle lakoznia akor : hoǵ urunkat
fogada : az no̗mo̗s uarasba nazare-
tbe : hoǵ be telleso̗dnek az profetan-
ak mondasa : Quoniam nazareus
uocabitur mert nazaretbelinek hiuat-
tatik : tudniamint az Cristus ¶ Ez tÿz-
o̗nket iozagokat kelle azert : az bodok
zÿz marianak uallania : mikepen ko-
ronaiaban ualo tÿzo̗nket Cillagokat · 
teste felo̗les neǵet : lelkefelo̗les neǵet : 
es teste <es> lelke felo̗les neǵet : minth
im megh mondatek O azert bodok
zÿz maria : bÿzon nagh meltosagos
uaǵ te : az the zent fiadnak az Cri-
stus iesusnak elo̗tte Cum igitur da-
uid hec omnia audisset a diuina
sapiencia ¶ Mikoron azert dauid
mind ezo̗ket hallottauona az iste-
ni bo̗ćessegtul : Naǵ halakat ada
az uristennek : es monda : bÿzon n-
aǵ az mi urunk isten : es naǵ az
o̗ hattalma : es az o̗ bo̗ćessegenek
ninchen zama : Vram mindo̗no̗k-
-eth bo̗ćessegbe to̗ttel : be to̗t az fo̗d az
te birodalmadal : Es megh teruen
az zent attiakhoz limbosba : monda
Naǵ o̗ro̗mel Cantate domino Canti-
cum nouum : quia mirabilia fecit
Eno̗ko̗leto̗k urnak uÿ dicereto̗t : me-
rt Nagh Codat to̗t : Megh nilatkozta-
-ta


{276}
{138v}
ur az o̗ iduo̗ssegtelelʼet : az pogano-
knak zÿno̗k elo̗t : kiielo̗nto̗tte az
o̗ igassagat ¶ Ennekutanna megh
monda nekik : hoǵ az istennek an-
-anak : ez fo̗lo̗l<t> megh irt iozagok-
at kellene vallania tunc sancti pa-
tres communi consilio ¶ Tehat az ze-
nt attiak eǵenlo̗ tanacbol : kildek
dauitot nazaretbe : hoǵ megh latna · 
hoǵha ot ellen zÿzet lathatna : es
talalhatna : Es megh talaluan ot
azzonunkat : iegzettet zent iosephn-
-ek : Iǵo̗n zep ziznek leni : es mindo̗n
malaztal tellesnek Monda neki da-
-uid ¶ halgassad leanom : es haićadle
az the filedet : mert megh keuantha
ur az the zÿno̗det : o̗ az the urad is-
teno̗d : Ezo̗ket haluan azzonūk mo-
nda dauidnak Paratum Cor meum
deus : et cetera kez az en lelko̗m kez uris-
ten : eno̗klo̗k es dicerlek Tego̗d az
en dico̗ssego̗mbe Tehat dauid legot-
tan folamek vrnak elebe es na-
ǵ o̗ro̗mel monda ¶ Talalek helt ur-
nak : Iakobnak istenenek hailakot : 
Tamagh fel uram az the nugodal-
-madba : te es az the zensego̗dnek
zekrene : Tehat ime legottan az attʼa
isten : bocÿatta angalit : hoǵ megh
latnak az zÿzet : kit dauit dićert


{277}
{139r}
uona : kÿk menuen azzonunkhoz
es latuan o̗tet mondanak hec est
uirgo que nesciuit thorum in delicto et cetera
Ez az zÿz : mel nem esmert haza-
sagot binbe : ual ǵo̗mo̗cho̗t az ze-
-nt lelko̗knek latasaba : es teruen
urhoz : dicerek o̗tet az felsego̗s kir-
alnak <h>elo̗tte ¶ Tehat az attÿa is-
tenes megh Tekentuen : es megh
zeretuen o̗tet monda : Ezt zerette-
m o̗tet keuantam : magamnak ie-
go̗ssul Veno̗m Denique et dei filius
intuens eam Touaba az istennek
fiaes megh tekentuen o̗tet : es m-
egh zeretuen monda Hec requies
mea in seculum seculi Ez az en nugoda-
lmam o̗ro̗ko̗n o̗ro̗ke : Eth lakozom
mert Valaztottam o̗tet Az zenth
lelo̗k istenes monda zÿksegh en-
neko̗m o̗tet elo̗l veno̗m : az edo̗sse-
gnek aldomasiba : Nugosik azert
o̗ raitha vrnak lelke : bo̗ćessegn-
-ek es ertelo̗mnek lelke ¶ Tehat ime
el ueǵeze az attÿa isten : hoǵ ang-
-al boćattatnek o̗ hoza : ki o̗neki ko̗-
zo̗nne : es az istennek fianak fog-
-adasara akarattiat haitana : Ezt
megh ertuen dauit : az istennek el-
o̗le tere az zenth attÿakhoz : es na-
gh o̗ro̗mel monda nekik Exultate deo


{278}
{139v}
Vigagatok istennek az mi segegse-
gunknek : o̗ro̗lieto̗k iakobnak iste-
nenek ¶ Az zent attiakes legottan
mind fel kelenek : es egeto̗mbe im-
-ezt kezdek mondania tu gloria <isrl̄>
ierusalem : tu leticia israel Te uaǵ ie-
rsalomnak dico̗sseǵe : te uaǵ israel-
nek o̗ro̗me : Te uag az mi nepun-
knek mindo̗n tizto̗sseǵe zÿz mảia
 ¶ Azert lez aldot o̗ro̗ke amen : Ig ua-
laztatek azert az bodok zÿz maria · 
azzent haromsagh istento̗l : ma-
ganak iego̗ssul O azert bodok ziz
maria : mikepen magaztalʼonk mi fel
teǵo̗det : minemo̗ dicereto̗t mongūk
neko̗d tizto̗ssego̗dre O menorzagnak
keralne azzona : bÿzonaba mindo̗n
malaztot the attalod uallunk : Te
uaǵ azert azzonom az mi dico̗sseǵ-
-unk : Te uaǵ az mi remensegunk · 
eleto̗nk : es edo̗ssegunk : teneko̗d
tÿzto̗ssegh es dico̗ssegh amen
Ez predikacionak harmadik re-
ze lezo̗n Az angalnak azzon-
-unk mariahoz ualo io̗uesero̗l
mel imeleten kepen lo̗n ¶ Mikoron
az bodok zÿz maria : kisdet koraban
zileito̗l : tudniamint az bodok zent
ioakhimtol : es zent anna azzontol · 
iersalembe az templomba fel uitet


{279}
{140r}
to̗t uona : Maganak az temlom-
-ba imelen eleto̗t ualaztot uala : 
hoǵ effelito̗l fogua terciaiǵ : Ima-
dsagokba : es istenni elmelko̗des-
o̗kbe foglaliauala maǵat ¶ Harmad
oratulfogua killenćed oraigh : ma-
gat kezÿ munkaba foglalia uala : ki-
lenćed ora koron : magat esmet im-
adsagra aǵa uala : es az imadsagb-
ol addek fel nem kel ualʼa : migne-
m urnak anǵala : neki menorza-
gbol menei eleseǵo̗t hozuala Cumque
videret uirgines alias in dei lau-
dibus agere Mikoron azert latna
az to̗b zÿzeket : az isteni diceretbe : 
es zolgalatba magokat folgalnia · 
o̗ ezo̗n enćo̗lko̗dik uala : hoǵ az ui-
gazassokba mindo̗no̗knel elso̗ lene · 
Az istennek to̗ruenenek tudassaba
uala mindo̗niknel bo̗ćeb : az alaza-
tossagba es imadsagba aietatosb : Er-
ko̗ćeben tÿzto̗lleto̗sb : Es mindo̗n le-
-lki iozagokba to̗kelleto̗sb hanc ira-
scentem nemo uidit O̗tet megh ha-
raguduan senki nem latta : O̗neki
mindo̗n bezede malaztal telles ua-
-la : hoǵ lattatnek az o̗ ńeluen ist-
en leni ¶ Mindo̗nkoron istent alǵa
uala : Es az elesego̗t mellet az ang-
alnak kezebo̗l uezo̗nuala : maga
megh ezÿuala : Mellet keǵek az Tem-


{280}
{140v}
plomanak papÿ feiedelmi : neki zol-
galtatnak uala : azt az zegeno̗knek
oztÿa uala : Gakorta lattatnak uala
uele istennek anǵeli zolni : korok ko̗-
-zo̗l ualamel o̗tet illetheti uala : otta-
n egessego̗t uezo̗nualʼa Visis ergo eius
sacris moribus et virtutibus : quidam ex ponti-
ficibus Latuan azert az o̗ zent erko̗ć-
it : es iozagit : az papifeiedelmek ko̗z-
zo̗l eǵ : abiathar neuo̗ : Vin az to̗b pa-
pifeiedelmeknek naǵ kenćo̗t : hoǵ o̗t-
-eth hazassagra az o̗ fianak adnak · 
 ¶ De az bodok zÿz : ennek ellene mo-
-nduan imezt monǵa uala : Nem le-
het ez hoǵ en hazassagra vetessem · 
mert zÿzessego̗met vrnak iǵerte-
-m : az fogadas keǵek ko̗telez az m-
egh tartasra : Erro̗l monda dauit
Vouite et reddite domino fogaǵatok
es aǵatok megh Vrnak ¶ Az papife-
iedelmek keǵek : es azzonunknak
rakonsagÿ : Ez ellen imezt monǵak
-uala : Az isten az fiakba tÿzto̗l-
-tetik : mikepen mindo̗nkoron uot
israelnek fiaÿ ko̗zo̗t Beata autem vir-
go respondends aiebat Az bodok zÿz m-
aria Ezellen esmet imezt monǵa
uala : Az isten az tÿztassagba m-
indo̗no̗knek fo̗llo̗tte tÿzto̗ltetik : Am
vegeto̗k peldat abelro̗l : ki zÿzessege-


{281}
{141r}
nek miatta : istennek elo̗tte igo̗n
kellemeto̗s valʼa : Es attÿafiatul ka-
intul megh o̗lettetuen : az zÿzesse-
gnek koronaiat ńere es artatla-
nsagnak ¶ Touaba elles profeta : mi-
ert hoǵ testebe az zÿzessego̗t meǵ
tarta : istenho̗z uetetek : Megh esme-
rtem azert en eth ez templomba : ho-
gh istennek elo̗tte igo̗n kedues az
zÿzessegh : ielo̗sben anǵaloknak
ielo̗nteso̗kbo̗l : Ezoka hoǵ en zÿzesse-
-go̗meth istennek iǵertem Lo̗n keg-
-ek hog mikoron azzonūk uona
tÿzo̗nket eztendo̗s zÿz : Az fo̗ papife-
iedelo̗m : az templomba niluan m-
-egh hirdete : hoǵ az zÿzek kik az
templomba ualanak : es az hazassa-
-gra alkolmassok valanak : zÿleio̗-
knek hazokhoz menenek : es vrnak
to̗ruene zerent : hazassagra menne-
-nek : kinek parancolattianak mi-
koron az to̗b zÿzek enǵettek uona · 
Cak az bodok zÿz maria nem aka-
ra ez parancolatnak enǵednie ¶ Ket
oka'ert Elso̗ oka'ert mert az o̗ zillei o̗t-
-eth telles eletebe : az isteni zolgalat-
ra attak uala Masod okaert mert
az o̗ zizesseǵet urnak imar fel fo-
gatta uala Tehat az fo̗ papifeiedel-
o̗m ezo̗n megh rettenuen : Az to̗b pa-
pifeiedelmeket hoza hiua : es monda


{282}
{141v}
nekik : Tugatok hoǵ mito̗lfogua ez
templom fondaltatot : Votanak o̗ben-
-ne kiraloknak : es profetaknak le-
-ani : kik az zent eletbe igo̗n Codal-
-atossok uotanak : kik Iutuan az ha-
zassagnak alkolmas allapattiara · 
megh hazasultanak : urnak to̗rue-
ne zerent ¶ Cak az mariatul Ioakhi-
-mnak leanatul : talaltatot vÿellet-
-nek zo̗rzete : ki az o̗ zÿzesseget vr-
nak igerte es fogatta : Mit tegunk
azert : hoǵ mind urnak to̗ruene : 
es mind az o̗ fogadassa hellen al-
-ion Tunc omnium hec una fuit sentencia
Tehat mindo̗niknek ez eǵ lo̗n sen-
tencia'ok : hoǵ ez naǵ dologba ur-
nak tanaćat kerdenek Mikoron
azert magokat imadsagra attak
uona : es az fo̗ papifeiedelm az
sanctuariomba be ment uona : 
vrnak megh kerdesere : papi ru-
haba · fel o̗to̗ztetuen : Ime naǵ her-
tellenseǵel az imadsagnak helen : 
mindo̗no̗knek hallasara : imellet-
-en zozat lo̗n ¶ hoǵ dauitnak haza-
ba ualamel Ifak : hazassagra alkol-
masok : hazastarsnalkil uonanak · 
kiki mind az o̗ vezo̗'et az otarra fel
vinnek : Es valameliknek vezo̗ie m-
egh go̗mo̗ćo̗znek : es esaias profetan-
ak mondasa zerent zent lelo̗k galamb-


{283}
{142r}
nak hasonlatossagaba rea zalna : 
az uona kinek hazassagra az m-
-aria adatnek Erat autem inter Ce-
teros viros sine Coniuge ioseph de do-
mo dauid Vala kegek az to̗b ifiak
ko̗zo̗t : dauidnak hazabol hazastars
nalkil ioseph : mikoron azert min-
do̗no̗k uezo̗io̗ket az otarra fel vit-
tek uona : Cak o̗ nem uiue fel : Ezt
kegek teue alazatossagbol mint doctor-
-ok monǵak ¶ mert mikoron uona
igaz : iteliuala magat alazatos-
-sagbol meltatlannak leni : eleten
zÿznek iego̗seiul : kiro̗l nagh sok
codakat hallotualʼa : ielo̗sben miko-
ronuona zegen es ach mesto̗r M-
ikoron az papifeiedelo̗m latta-
uona : hoǵ senkinek vezo̗ie megh
nem Go̗mo̗co̗zo̗t uona : esmet vrh-
oz ko̗no̗rǵe ¶ Tehat ime legottan
imez feleleto̗t ueue : hoǵ Cak az ne-
m uitteuona fel vezo̗iet : kinek
az zÿz maria hazassagra adando̗
uona : Es ekkepen megh tudak : 
hoǵ Cak ioseph nem vitteuona
fel vezo̗iet : Tehat kezo̗ritek o̗tet
hoǵ az otarra vezo̗iet fel vinne : 
 ¶ Mikoron azert fel vitte uona : Im-
e legottan mindo̗no̗knek lattasa-
ra : megh veragozek : es go̗mo̗cho̗t Te-
ro̗mthe : es zent lelo̗kisten : galamb-
-nak


{284}
{142v}
hasonlatossagaba rea zala : Mikor
azert intetnek az zÿznek el uetelere · 
o̗ mentuen maǵat : Monda neki az
fo̗ papfeiedlo̗m ¶ Ioseph felʼed istent : 
es emleko̗zel megh rola : mit to̗n da-
thannak es abironnak : az enǵedet-
lensegert : kiket az fo̗d eleueno̗n el
ńele : Teneko̗des azert uǵan ne to̗r-
tennek dolgod Tehat ezo̗ket halua-
n azbodok zent ioseph urnak fel-
elmebe azzonūkat hoza ueue : es az
zent attiaknak moǵok zerent : uele
kezeth foǵa : es ime legottan az ziz
mariatul : az tiztasagnak tartasan-
-ak malaztiua : olʼ igo̗n be telek : hoǵ
mindo̗n gonoz keuansagok benne
megh ottatanak Tunc pontifex visa ta-
m mira ostensione tehat az fo̗ pa-
pifeiedelo̗m : latuan ez naǵ Codat : 
ada azzonunknak vigaztalasara
het zep zizeket : hozaia korokba egen-
lo̗ket : hoǵ o̗tet naǵ tizto̗ssegel vin-
-nek : iersalombol istennek temp-
lomabol nazaretbe : iosephnek haz-
ahoz ¶ Veue azert ioseph azzonunk-
at : es hazahoz uiue : akaruan Io̗-
uendo̗be menekzo̗t zolgaltatnia . 
Mikoron azert azzonūk lakoznek
Nazaretbe Iosephnek hazaba : megh


{285}
{143r}
az menekzo̗ megh nem leuen : es eć-
ćo̗r uona az o̗ imadkozo hazaban : Cak
istennek ot iresko̗duen : es esaiasn-
-ak ko̗nuet oluasuan : es ielo̗sben az
igeket : holot uǵ mond esaias Capitulo
septimo Ecce uirgo Concipiet et pariet
filium Ime az zÿz fo̗ad es zÿl fiat : 
 ¶ ime zokasanak fo̗lo̗tte : kezde az is-
teni malaztnak edo̗sseget erzeni : 
es kostolnia ¶ Tehat zÿuenek naǵ bu-
zgosagabol : imez iǵeket kezde mon-
dania O mi attianknak : abraha-
-mnak : isaaknak : es iakobnak iste-
-ne : Vaÿha Cak ecćo̗r erdo̗mlenem
en latnom az zÿzet : mel az the Io̗u-
-endo̗ fiadat fogadando : bÿzon en
mindo̗no̗ket el hadnek : es o̗tet ko̗-
uetnem : es magamat neki alaza-
tos zolgalo leanul adnam Tehat ez-
o̗nko̗zbe kezde melegh ko̗nueketes
bo̗segel hullatnia : es kezeit : es zo̗me-
it menorzagra fel emeluen : imezt
kezde mondania O ergalmas es ke-
gelmes uristen : ki minket semibo̗l
tero̗mto̗ttel : ko̗no̗ro̗l az el uezo̗t em-
bo̗ri nemzeto̗n : Nissad megh menor-
zagot : Es zal le : Io̗uel uram es ne ak-
ar kesno̗d : mikepen megh iǵerted az
mi attiainknak ¶ Vram mutassad m-
egh neko̗nk az the ergalmassagodat : 
es az the iduo̗zoito̗det agiad nekunk : 


{286}
{143v}
mikoron azert azzonūk ezo̗nkepen
ko̗no̗rǵene : Azon oraba az zent attia-
kes : ohaitnakuala limbusbol uristen-
-ho̗z : es siruan imezt monǵak uala : 
Memento nostri domine in bonoplacitu
populi nostri : visita nos insalutari tuo Em-
leko̗zel megh uram : az mi nepo̗nk-
ro̗l : az the io akaratodba latogasmeǵ
minket : az the iduo̗ssegtetelo̗dbe Te-
hat az kego̗s isten tuduan ielo̗n
leni : az el uegezo̗t ido̗t : kiben kelua-
la el boćattatnia az o̗ zent fianak : 
zola zent gabriel archangalnak im-
ekepen : mint zent agoston doctor m-
onǵa ¶ Gabriel archangal : ziksegh
minekunk ko̗ueto̗t bociatanūk : az
mi iego̗sso̗nkho̗z : ki attal neki leue-
-let kilgunk : es az o̗ akarattiat ker-
-io̗k O gabriel te uaǵ erre alkolmas · 
az en titkomnak azert leǵ tudoia : 
es benne el iarioa : Az teuo̗lgo̗ ada-
mnak megh keresesere : ziksegh azen
zeko̗mbo̗l le zallanom : akarom kegek
ezt titkon teno̗m : mind az menei vd-
uartul : ez titkot Cak neko̗d akarom
ki ielo̗nteno̗m ¶ Az zÿz mariahoz
menel : az en fiamnak melto hai-
lokahoz : es hiro̗essed megh neki az
en ielo̗nuotomnak harmatat : es
az ko̗zo̗netnek bezedet : neki o̗ro̗m-
el hirdessed : monduan iduo̗zlegh
maria malaztal telles et cetera Halla
ezt gabriel angal : es magaba


{287}
{144r}
gondolia uala monduan stupend-
um est hoc miraculum quoniam deus
terribilis et cetera amilkodo ez choda : m-
-ert az retteneto̗s : es megh fokha-
tatlan isten : eǵ leanzonak igere
az o̗ lakozasanak ielo̗nuotat : es
az kÿ euat karhoztata : az o̗ marad-
ekat igeko̗zik megh dico̗o̗ttenie ¶ M-
onda azert az anǵal istennek : Vr-
am mendo̗nhato isten : mikepen hir-
deto̗m en megh Ez eǵ leanzonak : az
te ielo̗nuotodat : Tego̗det men es fo̗d
megh nem fogh : es mint foghat-
megh az zÿznek o̗ mehe : Auaǵ mi-
-nt uiselhetÿ el az maria : az the fe-
lsego̗dnek tÿzet es dico̗sseget Tehat
monda ur Si lesit ignis presencia
rubrum insolitudine ledet et mea presencia
uirginalem talamom ha megh ser-
to̗tte az tiznek ielo̗nuota : az puz-
taba az bokrot : Megh serti az en
ielo̗n uotomes az zÿznek o̗ tÿzta
mehet : Menel azert : es az en akar-
atomat Tekeld megh : es monǵad m-
egh az marianak : Neki adom eget-
len eǵ fiamat : hoǵ o̗ lego̗n annak
ańa : kinek en uagok attia : hogh
keǵek ebbe ne keto̗lko̗gek : az o̗ mehet
es lelket : zent lelo̗k to̗tÿbe : Imar ez
uezo̗t uilagnak segigsegel akarom
leno̗m /: Az zÿzet kegek imez aiandok-
imal akarom megh aiandokoznom
Iam non diccetur uiuencium mater eua : sed
maria . 


{288}
{144v}
Imar eua ne mondassek elo̗knek an-
anak : de maria : o̗ lezo̗n bÿzon is-
tennek es bÿzon embo̗rnek anÿa : 
o̗lezo̗n angaloknak azzońa : Es me-
norzagnak kiralne azzonia : o̗ lez-
o̗n az bino̗sso̗knek zo zoloia Tehat
gabriel ez parancolatul meg
rettenuen es az egbo̗l maganak
feno̗s testo̗t ueuen : Naǵ hamarsa-
gal az zÿznek imadkozo hazaba el
be mene : es elo̗tte terdre le esuen
ko̗zo̗ne : es monda Aue gracia plena
dominus tecum Iduo̗zleǵh malaztal
telles : ur vaǵon teueled ¶ Ez igekre
az zÿz megh rettenuen : Imadsagabol
fel kele : es feie le hatuan : allaza-
tossagual aluan : Megh haborodek
az angalnak bezedere : es gondol-
-ia uala minemo̗ uona Ez ko̗zo̗net : 
Annera nem gondoluala az angal-
-lal : mert angalt gokorta zokotua-
la latnia : de ionkab az halhat-
atlan ko̗zo̗netro̗l : es zÿuebe mo-
ndhattia uala Quid est hoc dom-
-ine deus : Vt tam excellenti salut-
acione ego paupercula meruerim sa-
-lutari Micoda Ez en uram iste-
-n : hoǵ el felsego̗s ko̗zo̗nettel en
zeǵen zolgalo leanod : erdo̗mliek
ko̗zo̗ntetno̗m ¶ Es ime az zemer-
mo̗ssegnek miatta : kezde felnie
zÿzeÿ zemermo̗ssegnek miattha


{289}
{145r}
megh ittetuen Tehat monda
az angal Ne timeas maria inue-
nisti enim graciam apud deum Ne felʼ m-
-aria : mert talaltal malaztot is-
-tennel : Ne fel maria : mert nem
felemet de naǵ zereteto̗t io̗ttem
hirdetno̗m : mert az malaztot me-
-let az binnek miatta az elso̗ embo̗-
rel uezto̗t uala : te azt megh talal-
-ad : nem Cak te magadnak : de telles
embo̗ri nemzetnek ¶ Mert imfogat
mehedbe : es zilz fiat es hiad az o̗
neuet iesusnak : Ez lezo̗n naǵ pro-
feta : es az felsego̗s istennek fianak
hiuattatik Et dabit illi dominus deus
sedem dauit patris eius es agia o̗ neki
vristen : az o̗ attianak dauitnak
zeketh : Nem ido̗zerent ualo orzag-
-nak zeket : mert az o̗ orzaǵa ninch
ez uilagrol : de az lelki es menei ie-
rsalomnak zeket : mel peldaztatik
dauitnak zeken : Es orzagol Iakob-
-nak hazaba o̗ro̗ke : es az o̗ orzagan-
-ak ueǵe nem lezo̗n : Mert o̗ nem Cak
aminebe <embo̗r> isten : de aminebe e-
mbo̗res teto̗led O maria zilettetuen
orzagol o̗ro̗ke : nem Cak embo̗ro̗ko̗n
de megh anǵalokones O bodog ziz
maria O dico̗ssego̗s azzonom : halga-
sad es zerettettel az the ziuedbe han-
ad uessed : minemo̗ dico̗ssegh mast neko̗d


{290}
{145v}
hirdettetik ¶ Mert ime ego̗m fogać : 
nem mint eǵeb azzoniallatok firfi
-uv magtul : de zent lelo̗k istento̗l : 
nem valamel embo̗rt : de istennek
bÿzonfiat : angaloknak es embo̗rn-
-ek urat Tehat monda maria
Quomodo fiet istud quoniam virum non
cognosco Mikepen lezo̗n ez : mert
firfiat nem esmero̗k : Nem keto̗l-
ko̗do̗m az the bezedo̗dnek be tel-
eso̗desero̗l : de akarom niluab m-
-egh erteno̗m : ez zent dolgot : bizo-
nosuagok az megh letelro̗l : de akar-
om megh tudnom az foganatnak
es zilesnek mogiat ¶ mert firfiat ne-
m esmero̗k : az az esmerno̗m nem
akarok : mert imar urnak iǵerte-
m zizesego̗meth Tehat az angal
az fogadasnak es zilesnek moǵat
megh magarazuan : monda Spiritus
sanctus super veniet in te zent lelo̗k is-
ten fo̗lo̗l zal te read : Ne ueled mar-
ia : hoǵ te embo̗ro̗knek mogiok zer-
ent fogadnal : de isteni mod zere-
-nt : mert fo̗lo̗l Io̗uo̗ zent lelo̗k is-
tennek hattalmabol : ki neko̗d nem
Cak elmedet : de mehedet es megh ze-
nto̗li : Es teǵo̗d istennek meltolsagos
hailokaiul zo̗ro̗z ¶ Es az felsego̗snek
iozaga : arnikoztatik megh te ben-
ned : es annak okaert ami zilettet-
ik teto̗led zent : es az felsego̗snek fi-
anak hiuattatik : Ne akariad azert


{291}
{146r}
O bodog zÿz maria velno̗d : hoǵ ziz-
essego̗det el veztened : az foganat-
ba : de ionkab azt istennek elo̗t-
te erdo̗mo̗sito̗d : es neuelo̗d : hogh
keǵek bizonosb legh ebbe ecce eliza-
beth Cognata tua et ipsa Concepit fili-
um insenectute sua Ime ersebo̗t az-
zones az the rakonsagod : fogadot
fiat az o̗ vensegebe : es ez honaph
tudniamint bo̗t elo̗ : hatod az erse-
bo̗t azzonnak fogadassahoz ¶ mert
ersebo̗t azzon kis azzon hoba fogada · 
kis azzonhaua kegek bo̗t elo̗ hohoz
hadodho : mel ersebo̗t azzon hiuat-
tatek : go̗mo̗cnelkil ualonak ifw-
sagatul fogua : tugiad azert the bo-
-dok zÿz maria : hoǵ az isten ki az
termezetnek fo̗llo̗tte ada : ersebo̗th
azzonnak : az foganatot : Teneko̗d
zÿznek : Termezetnek fo̗llo̗tte megh
agia ¶ mert az isten mindo̗nhato : 
azert nem lezo̗n istennel lehet-
etlen eǵ bezedes O felicissima ma-
ria : noli morari : en seculum omne Ca-
ptiuum tuum expectat assensum O bo-
doksagos ziz maria : ne akar kesno̗d · 
ime ez megh fogatot Vilagh : az te
rea enǵedo̗tet uaria : felel hamar · 
es fogadiad istennek fiat Tehath
az zÿz maria terdeire esuen : es
kezeit o̗zue teuen : zo̗meit menor-
zagra fel emeluen : felele monduan


{292}
{146v}
ecce ancilla domini fiat mihi secundum verbum tuum
Ime vrnak zolgalo leana : leǵo̗n en-
neko̗m az the bezedo̗t zerent : Ez igek-
et megh monduan : legottan isteni
hatalombol fogada mehebe isten-
nek fiat O azert aietatos lelo̗k : Go-
ndoliad megh : es hanad vessed me-
-gh : melʼ igo̗n naǵ lo̗n az the isten-
o̗dnek hozadualo zeretete : hoǵ me-
ltoltatnek the ero̗tted : az zÿznek
mehebe le zallania Gondolʼad-
megh touaba melʼ igo̗n nagh lo̗-
n : az zÿz marianakes alazatossa-
ǵa ¶ mert mikoron vona istennek
ania : anǵaloknak azzona : alaz-
atos zolgalo leannak monda magat
O mit gondolz : minemo̗ edo̗ssek
akoron az ziznek elmeiet be to̗tto̗t-
te uala : mikoron istennel telles ua-
la mikoron maǵat esmeriuala az
mendo̗nhato istennek anianak le-
-ni : az zizesseknek allapatiba megh-
maraduan O en lelko̗m : bator az
ziznek akoron ualo o̗ro̗menek : Cak
mennel kissebik zikraiat ualhat
nad ¶ Ennek utanna az anǵal esmet
menorzagba mene : kibe minket es be-
uigo̗n az Cristus iesus : az o̗ zent
anianak erdo̗menek miatta : kÿ
attÿaual es zent lelo̗kel el : es or-
zagol mind o̗ro̗ke amen : Anno domini
Millesimo : Quingentesimo : tricesimo · 


{293}
{147r}
Vrnak neuebe kezdetik az
zÿz zent eugenianak elethe
imellen kepen Mikoron ro-
-maba uralkodnek az komodius
neuo̗ Cazar : eǵ ielo̗s urat kinek
filo̗ph uala neue : Ez Cazar romab-
-ol kilde egiptomba : hoǵ alʼexand-
-riat es egiptomot birna : Ez filo̗ph
ur azert mikoron felesegeuel egiet-
o̗mbe : kinek klaudia uala neue : es
ket fiaiual : kikko̗zo̗l egiknek auito
uala neue : az masiknak sergius · 
es leanaual eugeniaual romabol
alexandriaba mentuona : egiptom-
-nak mindo̗n tartomanit romai-
to̗rurno̗k alʼa haita : holot az o̗ zep
leanat eugeniat deaki tudomanra
ada : mel ol igo̗n elo̗s elmeÿo̗ualʼa · 
hoǵ az het zabad tudomanokat : mi-
-nd diaki es mind ǵo̗ro̗gh neluo̗n
riuid ido̗nek allatta tekelleto̗sso̗n
el tanula Vala touaba ez euge-
-nia zÿz arcaiaba igo̗n zep : testebe
igo̗n ekos : de elmeiebe annales ek-
-o̗sb : az zÿzesegnek tartasaba keǵek
igo̗n ero̗s : Mikoron azert ez euge-
nia zÿz uona tizo̗no̗t eztendo̗s : eg
ielo̗s urnak ǵermo̗keto̗l : kinek aq-
uilius uala neue : hazasagra kezde


{294}
{147v}
kerettetni : ki megh : kerdetek attia-
-tul : hoǵ ha ez no̗mo̗s ifvnak az ha-
zassagra engedne : felele eugenia at-
tianak es monda : az iego̗s erko̗c-
eert ualaztando : es nem nemzetse-
-ǵert : Mikoron azert eǵebektules sok-
-aktul kerettetnek hazassagra : o̗
megh maradualʼa az tÿztasagnak
tartasaba : uegre Iuta o̗hoza zenth
pal apastalnak leuele : Iollehet azert
zilei uonanak poganok : de maǵa o̗
lelkebe kezde ko̗ro̗ztien lenie Az ko̗r-
o̗zteno̗k keǵek attiatul alexand-
riabol kÿ kildettek uala : kere azert
eugenia zileit : hoǵ mulatsagnak ok-
-aert hadnak megh latogatnia : az
o̗ maiorhazokat : mel uala alexandri-
-anak kiuo̗le : Mikoron azok megh
enǵettekuona : es az uarasbol euge-
-nia ki indult uona : ket ofmesto̗ri-
uel : protussal : es Iacinctussal : es ko̗z-
elgetne eǵ faluhoz : hala az ko̗ro̗z-
-teno̗ket naǵzoual imez iǵeket eno̗k-
lenie Omnes dÿ gencium demo-
-nia : dominus autem celos fecit : Az po-
ganoknak isteno̗k mind o̗rdo̗go̗k · 
ur to̗tte az eǵeket : Ezo̗ket halua-
n az bodok eugenia : naǵon ohait-
ta : es sira : es monda az o̗ ofmesto̗-


{295}
{148r}
rinek : tugatok mert kisdedsegto̗k-
-to̗l fogua az diaki tudomanba uelem
ego̗t neueko̗tteto̗k : megh oluastak
azert embo̗ro̗knek killo̗mb killo̗mb
Celeko̗deto̗ket : az naǵbo̗ceknek tud-
omanokat : de akarmit monǵanak
mind azok : az ko̗ro̗zteno̗knek eno̗k-
lesso̗kel az o̗ mondassok mind meǵ
go̗zetnek : mikoron mondak : az pog-
anoknak isteno̗k mind o̗rdo̗go̗k : es
ur to̗tte az eǵeket : Vallas es zepsegh
az o̗ zinenek elo̗tte : zentsegh es na-
-gsagh o̗felsegenek elo̗tte Parancola
azert eugenia hoǵ ez igek ottan
ottan mondatnanak : es zent pal-
nak leueleies oluastatnanak : kez-
de azert imar eugenia azon mes-
to̗rko̗dnie : mint ofmesto̗riuel eǵe-
to̗mbe az isteni bo̗ćessegnek esmere-
tire Iuthatna : es erhetne : Monda az-
-ert nekik Iollehet az meltosagh
engo̗met zo̗rzo̗tleǵo̗n nekto̗k azzo-
ntoka : de az bo̗ćesegh huǵtokka to̗t · 
lego̗nk azert eǵ attiafiak : mikepen
az isteni bo̗cesegh zo̗rzo̗tte : kello̗nk
fel es menunk az ko̗ro̗zteno̗kho̗z : Az
elenust mongak az ko̗ro̗zteno̗kkozo̗t
pispo̗knek leni : ki olhelo̗n lakik hol-
ot zo̗ntelen az o̗ istene dicertetik : 


{296}
{148v}
kit hallottunk mies dicernie mi-
nd annezor : minezo̗r onnetan mu-
ltunk : de ez pispo̗k az zent eghaz-
nak sok dolgaiba mondatik fog-
lalatosnak leni : Azoknak kegik-
len kik az isteni dicereto̗kbe ires-
ko̗dnek : elo̗tto̗k iaroia zo̗rzo̗t egh
papot : kinek teodor<i>us neue : kiro̗l
ol naǵsok Codak mondatnak : hoǵ
az o̗ imadsagiual vakoknak uilagot
ad : santaknak iarast : siketo̗knek ha-
-llast : es o̗rdo̗ngo̗so̗knek megh za-
-badulast : ez azert ahelre ahol o̗to̗l-
-o̗k isten eiel es napal dićertetik : eǵ
azzoniallatot sem bociat Ezt azert
en megh gondoluan ziksegh az
en haiamnak firfÿ modra niret-
tetno̗m es magamat firfÿ ruhaba
felo̗to̗ztetno̗m : hoǵ mind harman
zabadban mehessunk az istennek em-
bo̗ri ko̗z'e : kelle azert eugenianak bez-
ede protosnak es Iacinctusnak : es mi-
kepen monda : mind uǵan zo̗rze : az is-
ten keǵek olʼ malastal meltoltatek
o̗ket megh latogatnia : hoǵ azon ora-
-ba hoǵ az monostorba erenek : az ze-
nt elenus pispo̗k oda Iutna : Egiptom-
ba kegek zokas ez : hoǵ mikoron az
pispo̗ko̗k az monostorokat kero̗lik : di-


{297}
{149r}
cero̗knek seregÿ ko̗uetÿ o̗ket : ko̗ue-
tikuala azert az zent elenus pispo̗k-
-o̗t olmint tÿz ezo̗ro̗n : diceruen ur-
istent es monduan Via Iustorum re-
cta facta est Az igazaknak utok
eǵeno̗s : es az zento̗knek utok megh
zo̗ro̗zteto̗t : Haluan ezt az bodok euge-
-nia monda tarsinak : Gondoliatok
megh ez diceretnek ereiet : es megh
esmerito̗k mert ualamit ezo̗k eno̗-
ko̗lnek : minket illet : touaba miko-
ron az bizon istenro̗l akarnāk tud-
-akoznia hallok : az ko̗ro̗zteno̗ket na-
-gh zoual eno̗klenie : Az poganoknak
isteno̗k mind o̗rdo̗go̗k : ur to̗tte ke-
gek az eǵeket : Es ime mast keuan-
-uan az baluan isteno̗ket el hadnūk · 
es az bizon istent ko̗uetnunk : Im em-
bo̗ro̗knek soksaǵÿ iarulnak mielenbe
monduan naǵzoual : Az igazaknak
utok eǵeno̗s : es az zento̗knek utok
megh zo̗ro̗zteto̗t : Erćo̗k megh azert
houa mego̗n ez nep : es ha az monos-
torba meǵo̗n az houa mi iǵeko̗zūk
menunk : tarsolkottassok magunkat
-uelo̗k igitur cum se Iunxissent psa-
-llentibus : mikoron azert eǵesito̗ttek
uona magokat az eno̗klo̗kho̗z : kez-
dek tudakoznia kiuona az ven : ki Cak
o̗ maǵa az nepko̗zo̗t : zamarnak hatan


{298}
{149v}
ilne : Megh mondatek nekik hoǵ az
uona az elenus neuo̗ pispo̗k : ki kisded-
seǵeto̗lfogua ko̗ro̗ztien uot uona : ki m-
ikoron megh kisded koraba az mono-
storba neueko̗dnek : olʼ naǵ zentseǵel
fenlik uala : hoǵ mikoron tÿznek ho-
zasanak okaert zomzed monostorba
kildetikualʼa : Az eleuen tÿzet palastia-
-ba mindo̗n bantasnalkil hoz'a uala : 
Imeztes mondak rola mikoron
ennek elo̗tte eǵ keues ido̗uel : ede Io̗t
uona eǵ neminemo̗ hito̗getho̗ : zareas
neuo̗ : ki bezedo̗knek ueteko̗dessiuel
istennek nepet igeko̗zik uala az ig-
assagrol el teriteni : Monduan ez
pispo̗ko̗t hamisnak leni : et o̗tet Cr-
-istostul boćattatnak leni : ez kegek
uala Calard : es az zent irasokbol
hito̗getÿ uala el az nepet : Vegre mi-
-nd az ko̗ro̗zteno̗k ǵo̗lenek ez zenth
attiahoz : kit im lattok es mondan-
-ak nekÿ : Az zareas azt monǵa : hoǵ
o̗ Cristostul boćattatot : Haǵ napot
azert nekÿ : melʼ nap ueǵed o̗tet ma-
-gadnak tarsul : auaǵ ha teheto̗d go̗-
zed meg o̗tet Igitur Constituitur di-
-es Azert nap haǵattatek nekÿ : es
hel neopolisnak uarasanak piać-
-an : El Io̗ue zareas az napon az o̗
hamis tudomaniual : El Io̗ue ez ze-
-nth pispo̗kes az o̗ imadsagiual : 


{299}
{150r}
Mikoron azert az nepnek ko̗zo̗nt
uona monda : Im megh esmerito̗k
maidan melunk leǵo̗n istento̗l : Es
terituen magat zareasra : <monda> kez-
de uele bezedo̗knek nagh kessalkod-
-assat uallania /: de miert hoǵ az zar-
-eas iǵo̗n Calardualʼa : bezedo̗knek ok-
ossagiual nem kezde az zent pispo̗k
o̗tet megh go̗zhetnie : Az ko̗ro̗zten-
nep kegek ebbo̗l kezde lelkebe igo̗n
megh sertetnie : hoǵ az zareas beze-
deuel olmint ez zent pispo̗knek beze-
denek fo̗lo̗tte Iarna : Vezteksego̗t uet-
te es monda Pauli apostoli inhac par-
-te monita omnio tenenda <est> sunt az
pal apostolnak intesse eth : minek-
-unk mindo̗no̗stulfogua megh tar-
tando : mert uǵ moda az o̗ tanitua-
nanak timoteus pispo̗knek : Ne-
akar bezedo̗kel ueteko̗dno̗d : merth
semire haznos : hanem Cak az nep-
nek el teritessere : Azert ez Varasnak
piaćan rakattassek eǵ igo̗n nagh
tiz : es mind ketten menunk bele : 
es valaki ko̗zo̗lunk megh nem ek
hiǵo̗k mert azt bociatta az Cristos · 
Tehat ez sentencia mindo̗no̗knek kel-
le : es az tÿz legottan megh rakat-
tatek : Parancola azert ez zent pispo̗k
zareasnak : hoǵ az tÿzbe be menne : 


{300}
{150v}
kinek monda az zareas : Menbe the
elezteb kÿ ez dolgot inditad : Tehat
ez zent pispo̗k kezeit ki terieztuen : 
az tizbe elʼbe mene : es megh marad-
da ot olʼ mint fel oraigh : o̗neki sem
haia sem ruhaia megh nem po̗rso̗-
lo̗duen : Intiuala azert zareastes hoǵ
be menne : de zareas az be menesnek
ellene kezde mondania : es el akara
futnia : Ezt latuan az nep : megh ra-
gadak o̗tet : es az tÿznek ko̗zepibe elbe
vettek : es az tÿz legottan kezde o̗teth
megh eǵetnie : Ez zent pispo̗k kegek
nem akaruan az gonozert gonozt
adnia : de Ionkab Iot : ragada o̗teth · 
es az tÿzbo̗l Iollehet hot eleueno̗l kÿ
ueue : kÿt oztan az nep nagh galaz-
attal az tartomanbol el kÿ ize Audi-
ens hec beata eugenia Ingemuit : Hal-
-uan ezo̗ket az bodok eugenia fel fo-
hazkodek : es le esuen annak labaÿ-
elo̗th kÿ nekÿ ezo̗ket mongia ualʼa : es
monda nekÿ : kerlek tego̗det hoǵ en-
go̗met imez ket attÿamfiaiual eǵe-
to̗mbe : megh ielo̗nć neki : mert az ba-
luan Imadasrol akarunk az Cristos-
hoz ternunk : eztes keuanok o̗to̗le : ho-
gh minket harman soha egmastul
el ne zakazon Az kegek monda : mas-
tan veztegletto̗k miglen be meno̗n az
monostorba a melbe indult : es keuesse


{301}
{151r}
nugogek : Es mikoron alkolmas ido̗t
talalandok neki : Az tÿ akarattokat
mind megh ielo̗nto̗m neki Ezo̗nko̗z-
be mikoron ko̗zelgetne az monostor-
hoz : ahoua meǵo̗n ualʼa : Ime az mon-
ostornak baratÿes kÿ Iouenek nagh
tÿzto̗sseǵel o̗ elebe : Naǵ zoual isten-
-nek tÿzto̗sseǵere imez iǵeket mond-
uan : Suscepimus deus misericordiam
tuam : in medio templi tui : Veuo̗k vr-
-isten az the ergalmassagodat : az the
templomodnak ko̗zepo̗tte : Be menuen
azert az zent pispo̗k : mind az nepel eǵ-
eto̗mbe az monostorba : be menenek
eugenia : protus : es Iaccinctuses : Meǵ
monduan azert az veterneket : keues-
se az uttan nuguek az pispo̗k : es ime
almaba imeleten lattast latha : Lata
tehat vitetek eǵ isten azzonnak bal
uana elebe : hoǵ annak aldoznek : te-
hat monda : hagiatok neko̗m zolnom
az tÿ isten azzontokalʼ : Es mikoron -
nekÿ zoltam uona mondek : Esmerie-
ed magadat istennek tero̗mto̗t allat-
tianak leno̗d : es zalle : es ne had ma-
gad imadtatnod : Az keǵek ezo̗ket hal-
uan le zalla : es ko̗uethe engo̗meth
monduan : tego̗d addek en el nem
hadlak : migh nem engo̗meth az en
tero̗mto̗mnek megh ać : Ezo̗nko̗zbe
az zent pispo̗k az alombol fel ebrede : 


{302}
{151v}
es mikoron az alomrol gondolko-
dnek : Iarula o̗ hoza eutropius kin-
ek eugenia zoltuala : es monda az
zent pispo̗knek : Harom iffv attÿa-
fiak egeto̗mbe az baluan isteno̗k-
nek imadasokat el haguan : keua-
nak ko̗ro̗ztenne leni : es az Crist-
-usth imadni : es ez monostorba az
Cristust zolgalokal eǵeto̗mbe o̗tet
zolgalnia : es ez mainapon teǵo̗det
ko̗uetuen ede be Io̗ttenek : es neko̗-
m ko̗nhullattassal ko̗no̗rgenek : ho-
gh te bodoksagodnak enattalom-
megh ielo̗ntetnenek : Tehat az bo-
dok elenus pispo̗k monda : halakat
adok te neko̗d uram iesus Cristus · 
ki enuelem ez dolgot megh esmer-
-teted : Tehat hozaia hiuata ez iffiak-
at : es foguan eugenianak kezet im-
-adkozek : Mellet mikoron el vegez-
o̗t uona maganak viue eugeniat · 
es kezde o̗ket kerdo̗znie : mit akar-
nanak : es midolgossok vonanak : 
kinek naǵ alazatossagalʼ monda
eugenia : Romabeli pologarok vag-
-unk : ez en attÿamfiai ko̗zo̗l eǵiknek
neue protus : masiknak Iacinctus : En-
neko̗m kegek neuem eugenius : kin-
ek monda az zent pispo̗k : meltan
neuezted magadat eugeniusnak : 


{303}
{152r}
mert nagh dolgot celeko̗do̗l : es er-
o̗sitessek megh az the ziued az Cr-
-istusnak hittiert : Eztes tugiad : me-
-rt zentlelo̗k istennek miatta : Ioualʼ
ezelo̗t tego̗det testo̗dbe esmertunk
eugenianak leno̗d : es mint Io̗ttel-
leǵo̗n ede : es ez the tarsaid kik le-
-genek eztes tugiok : Ezt kegek mel-
toltatek ur neko̗m megh ielente-
nie ezert : mert quia gratissim-
-um ei habitaculum in Corpore tuo
preparasti o̗neki az the testo̗dbe
kedues hailakot zo̗rzo̗ttel : megh ta-
rtuan az zÿzessegnek uiragath · 
es ez ielo̗nualo eletnek hamis hi-
zo̗lko̗deset megh utaluan : tugiad
keǵek leanom : mert az tÿztasag-
-ert tesokat lez zenuedendo̗ : de az
akinek tellessegel attad magadat · 
el nem hagh Teǵo̗det : Ez vttan ter-
ite magat protushoz es Iacinctus-
hoz : es monda nekik : fiaim az test-
be leuen : az lelo̗knek naǵ melto-
sagat ńerteto̗k : tÿ nekto̗k monda
azert az ur iesus Cristus az eua-
ngeliomba : bÿzon bÿzon mondom
nekto̗k : Imar nem mondlak tito̗k-
-eth zolgaimnak : de baratimnak : 
bodoknak mondlak azert tito̗keth : 


{304}
{152v}
mert engetteto̗k zent lelo̗knek : ug-
-an ezert eǵeto̗mbe Iuttok az dico̗s-
-egre : Ezo̗ket zola az zent elenus pis-
-po̗k : es ezuttan o̗ket megh ko̗ro̗zto̗le : 
es az monostorba bees helho̗ztette Re-
deamus Iam ad illud tempus quo
protus et Iacinctus auferentes eug-
eniam abierunt : terio̗nk Immar az
ido̗re : kiben protus es Iacinctus ueue-
-en eugeniat : el menenek : Mikoron
megh erto̗ttekuona zilei es attÿa-
fiai : es mind alexandriaba ualo nep · 
eugenianak el vezeset : mind eǵeto̗-
-mbe nagh sirast kezdenek tennie : Az
zilek sirattiak uala leanokat : battÿa-
ÿ o̗cćo̗cet : zolgak es zolgaloleanok
azzonokat : kezdek azert keresnie mi-
-nd az telles tartomanba : kerdettet-
-nek az varaslok : tudakoztatnak ki-
llo̗mb killo̗mb aldozattokal az o̗rdo̗-
go̗k az baluan isteno̗kbo̗l : hogh ho-
-ua mentuona es holuona eugen-
-ia : megh ielo̗ntenek : Mind eǵeto̗-
-mbe azert ezt monǵak uala : hogh
az isteno̗k o̗tet menorzagba vittek
uona : es ot o̗tet istenazzonia to̗ttek
uona Credidit factum pater hive
ezt attÿa : es sirasat o̗ro̗mre terite : 
leananak kegek kepet tizta aranbol
kifaraktata : es az uarasnak piaćan


{305}
{153r}
fel tetete : Mel kepnek mind o̗ : mind
hoza tartozok : olʼ tizto̗ssego̗t teznek ua-
-la : mint igaz az o̗ baluan isteno̗knek · 
de maǵa az o̗ ania Claudia : es az o̗
battiai auitus : es sergius : semi viga-
-ztalast nem uehetnek uala : de olmi-
-nt zo̗netlen sirnakuala Beata autem
eugenia Az bodog zent eugenia
keǵek : Az baratoknak monostorokba · 
barati ruhaban naǵ hiuo̗n megh
marada : holot az zent irasoknak
tanulasaba ol igo̗n neueko̗dek : hogh
ket eztendo̗knek alatta : az zolosmak-
-at mind kordera el tanula : ol nagh
uala az o̗ lelkenek Cendesseǵe : hogh
mind eǵeto̗mbe monǵakuala o̗tet an-
galnak lenie : Valon ki erthetteuona
megh : hogh azzoniallatuona : kit az
Cristusnak hatalma : es az zÿzessegnek
iozaga otalmazuala ? Az o̗ bezede ua
la alazatos zeretetbe : es tÿzta : Min-
do̗no̗ket az alazatossagnak iozagaba
fo̗lo̗l mulatuala : senki az imadsag-
on nalanal elso̗bnel talaltatikuala · 
uala mindo̗no̗knek mindo̗n : Az zom-
orut vigaztaliauala : Az o̗ro̗lo̗ue o̗ro̗l-
-uala : Az megh haraguttat eǵ beze-
deuel le engezteliuala : Az keuelko̗-
do̗t Io peldaual ol igo̗n epo̗tÿ ua-
la : hogh az farkasbol nagh hertelen-


{306}
{153v}
barant zo̗ro̗zuala : Vǵan ezert uri-
stento̗l ol nagh malaztot ńere : hoǵ
ualamel korsaghbeli embo̗rt megh
latogatuala : legottan attul mindo̗n
korsagh el tauozikuala : es tekelle-
to̗s eǵessego̗t uezo̗n uala : Az o̗ ofmes-
to̗ri keǵek : Az lelki iokban o̗ttet ko̗-
uetikuala es mindo̗nbe neki enged-
nekuala Tercio igitur anno Conuer-
-sionis eius Az o̗ megh teresenek az-
ert harmad eztendeibe : Az feiedelm
melʼ az monostorba uala : ki mulek
ez vilagbol : kinek halalanak Vtanna
lattatek mind az baratoknak : hogh
magoknak feiedelmo̗l valaztanak
eugeniat : tahat az bodok zent eugen-
ia : tuduan magat azzoniallatnak
lenie : es az regula ellen feluen az fir-
fiaknak ello̗tto̗k vettetnie : Monda az
baratoknak : kerlek tito̗ket : hoǵ min-
-ek elo̗tte az feiedelo̗msego̗t ream Vet-
neto̗k : hozatok az zent euangeliomot : 
Mel mikoron el hozattatot uona : mo-
-nda : valaminezo̗r az ko̗ro̗zten vala-
mit akar tenie : elezteb Cristus tuda-
kozanda : Lassok megh azert ez thÿ
valaztastokba mit o̗ parancolion : hoǵ
az thÿ akarattoknak es : az <v> o̗ paranć-
olattianak es engego̗nk : es megh ni-
tuan az euangeliomot : talala imez ig-
eketh : Monda iesus az o̗ tanituani-


{307}
{154r}
nak : Tugiatok mert az poganoknak
feiedelmo̗k : naǵobak azoknal kiko̗n
uralkodnak : tinalatok keǵek ne le-
-ǵo̗n igh : de ha ualaki akarand ko̗zo̗t-
teto̗k vr leni : leǵo̗n tÿ zolgatok : es to-
uaba aki akarand ko̗zo̗tteto̗k elso̗ : leni · 
Leǵo̗n vtosso : et his dictis adiecit : es
ezo̗ket monduan imeztes hoz'a teue : 
Ime attÿamfiai : az thi akarattokn-
-ak es enǵeduen : el veǵeztem valʼa az fe-
iedelo̗msego̗t fel uenno̗m : de vizonth
urnak parancolattÿa zerent : alkolmasb
enneko̗m magamat mindo̗nto̗knek
zolgaiul zo̗rzeno̗m : felueue azert az
monostornak mindo̗n nehez terhet : 
vizet az monostorba hatan o̗horduala : 
fat o̗ vagh uala : es az monostornak m-
indo̗nfertelmesseget o̗ el tÿztittiauala · 
Az monostorba keǵek maganak lak-
ozast ualazta ot : ahol az aitotaro lak-
ozik ualʼa : ezert hoǵ annalse lattatne-
ek nagobnak lennie : Az o̗ Iozagos mi-
uelko̗detiert azert : istennel ol kedues
kezde lenie : hoǵ embo̗ro̗kbo̗l o̗rdo̗go̗k-
et iz uala : es uakoknak latast aduala
erat autem illis diebus quedam m-
-atrona alexandrina : Ceteris presta-
ncior matronis : Nomine melancia : Vala
kegek az ido̗ben alexandrianak varas-
aba eǵ no̗mo̗s azzon : az to̗b no̗mo̗so̗k-
nel no̗mo̗sb : Melancia neuo̗ : Ez azert


{308}
{154v}
haluan az zent eugenianak hiret : 
hozaia mene : mert eztendek megh
touab neget napÿ korsaǵal go̗ttret-
teto̗t uala : Mellet az bodok zent euge-
nia : mikoron olaial megh to̗rlo̗t uo-
na : Legottan mindo̗n mergo̗t ki ok-
ada : es egessego̗t veuen : tullaidon la-
bain hazahoz mene : mel az monosto-
rhoz rakon ko̗zeluala Ordinat in-
terea munera Ezo̗nko̗zbe zo̗rze Ie-
lo̗s aiandokokat : tudniamint haro-
m aranas kupakat : kiket fornitokal
be to̗tte : es ezo̗ket aiandekon eugeni-
anak kilde : Melleket az bodok zenth
eugenia Melancianak viza kilde : es
neki imezt izene : bo̗uo̗lko̗do̗nk es fo̗l-
o̗tte igo̗n bo̗uo̗lko̗dunk mindo̗n Iokalʼ · 
Azert intlek tego̗d : hoǵ ezo̗ket ozad az
ziksegh zenuedo̗knek Haluan ezo̗ket
melancia : megh zomorodek : Es fel-
keluen esmet hoz'a mene : Es kezde ker-
ni : hoǵ az aiandokokat el venne : Es Ezo̗k-
-nel dragabakat kezde neki igernie : ke-
zde azert az zent eugeniat igo̗n gak-
orlania : es nem ertuen hogh leanzo
vona : az o̗ zepsegenek miatta az ze-
-relo̗mbe melancia megh fogattatek : 
Latuan o̗tet ifvnak : bizonsagal hÿzÿ
uala o̗tet ez vilaginak : es o̗ magath
ueliuala nem zentsegenek miatta : de


{309}
{155r}
mesto̗rsegenek miatta megh vigaz-
tattat : Ezo̗nko̗zbe tettete korsagat : kit
mikoron az bodok zent eugenia hi-
uattatuan megh latogatot uona : Il-
uen eugenia melancianak agÿa elo̗t · 
imigen kezde neki zolnia : Eluiselhet-
-etlen nagh zerelo̗m az en lelko̗met
tehozad haborgattÿa : mellet semikep-
-en nem esmero̗k killo̗mben megh ot-
hatnom : Ha nem hogh tego̗det min-
do̗n en Iozagomon : es kenćo̗mo̗n vr-
rul zo̗ro̗zelek Quid teipsum vanis et
inanibus abstinencÿs Crucias Mit
go̗tro̗d the magad : heaba ualo es hiw
zenuedeto̗ssego̗kel : Ime o̗ro̗ksego̗mnek
soksaǵa : Ime ezistnek arannak bo̗seǵe · 
es zolgaknak zantalansaga : Ez ezten-
-do̗be fivnalkil o̗zueǵe marattam : Le-
gh azert az en kazdaksagomba o̗ro̗-
ko̗s : es nem Cak kenćo̗mnek de Vra
legh megh magannakes Cumque hec
et his similia loqueretur : mikor-
on ezo̗ket es ezo̗kho̗z hassonlatossok-
-ath zolna : Monda neki eugenia : Ig-
azan az the neued hitetlensegnek fek-
eteseǵet ualia : mert o̗rdo̗gnek naǵ lak-
odalmat zo̗rzo̗ttelʼ magadba : tauozalel
hitto̗ǵeto̗ az istennek zolgaitul : Mert
mi maskepen kessalkodunk ez testbe : es
nem ugh amint te alitod : Az the ka-


{310}
{155v}
zdaksagit hozad hassonlatos vrakat va-
lanak : minekunk go̗no̗ro̗ssegh Cristus-
al kodulnunk : bizonaual igo̗n kazdak
az : aki az Cristussal zeǵen : Tauozanak
el the to̗led az keuansagoknak abraz-
atÿ : mert iduo̗ssego̗det ez nem illetÿ : 
sarkannak hailokaia to̗tted maǵad : 
uǵanezert mergo̗t nemzez : de mi Cri-
stusnak neuet hiuan : az the merge-
-idnek ereit el tauoztattÿok : es urn-
-ak ergalmassagat megh talaliok tunc
illa decepcioni sue pudorem non
ferens : tehat az v́ megh Calʼadko-
zasanak zemermet el nem zenuedue-
en : gondola elezteb o̗ eugeniat hÿrebe
megh kissebo̗iteni : minek elo̗tte o̗ meǵ
kissebo̗itetnek : be mene azert alexan-
drianak uarasaba : es az filo̗ph urhoz
mene : mel zent eugenianak attÿa ua-
-la : es monda nekÿ ¶ Eǵ gonoz ifvt ko̗-
ro̗zten zo̗rzeto̗t tetteto̗t : megh vruosol-
asnak okaert mikoron hozam hiua-
tam uona : Azok ko̗zo̗l egiknek alit-
uan enǵo̗met kikel o̗ uetko̗zo̗t : Mer-
ezko̗dek ekteleno̗l az binre engo̗m
inteni : Ha azert nem kaiattam uo-
na : es zolgalo leanom az kaiatasra
hozam nem sieto̗t uona : Az gonozok-
nak mogiok zerent : enǵo̗m megh
zeplo̗sito̗t uona Audiens hec prefectus
nimio furore inflamatur : haluan


{311}
{156r}
ezo̗ket az feiedelom · Nagh haragra
fel ǵeriede : Es hamar az monostor-
ba kilde : es parancola hoǵ eugeniat
az to̗b barattokal eǵeto̗mbe megh vas-
aznak : es to̗mlo̗cbe vetnek : Megh
vasaztatanak azert : es miert hogh
egh to̗mlo̗cbe nem fernek uala : kil-
lo̗mb killo̗mb to̗mlo̗cre el oztatanak
Ez vtan nap hagattatek neki : mel
nap nemel ko̗zo̗lo̗k uadakal zagat-
tatnek megh : Nemel tizbe vettetnek · 
es nemel killo̗mb killo̗mb kenokal
megh o̗lettetnek : ez gonoz hir azert
egiptomnak mindo̗n tartomanit
be to̗tte : Mindo̗no̗k elhiuek : Mind-
o̗no̗k o̗ket karhoztattiak : Es mindo̗-
no̗k hÿzik az melancia no̗mo̗s azzo-
-nt hamissat nem mondhatnia : Mit
bantlak sok bezedel megh : Mikoron
az hagot nap el Io̗t uona : az napra
alexandrianak ko̗rno̗le ualo varas-
-okbol : alexandriaba mind be ǵo̗lenek · 
hoǵ latnak mint az baratok az va-
daktul megh zagattatnanak : az tÿz-
to̗l megh emeztetnenek : Es nagh zo̗r-
no̗ halalal megh o̗lettetnenek : Ez-
o̗nko̗zbe az vasakba ime elo̗ue hoz-
attatanak : az bodok zent eugenia-
ual egeto̗mbe : es senki nem esmeri
uala hoǵ leanzo uona : Az nepnek
kaiatasa keǵek o̗ elleno̗k naǵ uala : 


{312}
{156v}
tunk Iubetur adduci propinquus : 
tehat parancoltatek eugenia az-
to̗binel ko̗zelben hozattatnia : hoǵ
az feiedelo̗m nem ko̗ueto̗k attal · 
de o̗magat halgatna megh : ezo̗n-
ko̗zbe fel cinaltatanak az Cigak : 
fel ǵerieztetenek az tÿzek : elo̗ue
alattatanak az hohero̗k : es mind
azok melekto̗lualo felelo̗mbe : zokot
az zÿunek titka ki ielo̗tetnie : 
Tehat az filo̗ph feiedelo̗m monda
zent eugenianak Mongad meǵ
ko̗ro̗zteno̗knek gonoza : az thi Cri-
stostok parancoltae ezt tÿnekto̗k ? 
hoǵ az testibinnek tetelebe iresko̗-
ǵeto̗k : Monǵad megh pokolfara ua-
-lo : minemo̗ batorsagh inte teǵo̗d
erre : hoǵ az no̗mo̗s azzont melan-
ciat gonozsagra keuannad : es bee
menuen o̗hoza : huruosnak zine
allat : o̗tet binre intened ? Audiens
hec beata eugenia haluan ezo̗ket
az bodok zent eugenia : feie le fig-
eztuen : Es zo̗meit le haituan : hog
megh ne esmertethetnek : Az feiedel-
o̗mnek imigen felele : Az en uram
iesus Cristus : kinek en zolgalok : Tiz-
tasagra tanitha : es az zizessego̗t
megh tartoknak az o̗ro̗k eleto̗t iger-
-the : Ez melanciat kegek hamis ta-


{313}
{157r}
nunak erthettʼo̗k : de Iob : hoǵ Ionkab
ideik mi zenuegunk : hodnem o̗ : hoǵ
az mi bekessegunknek erdo̗me el ne-
uezo̗n : de maǵa ha fel fogaǵa the vr-
-asagod : hoǵ az halalnak sentencia-
iat o̗ rea nem ualtoztatod : es ez ha-
mis tanunak nem hać ualamith
zenuednie : Im megh bizonuttiok
hoǵ az veto̗k kit reank mondot : o̗
rea harintatik Mikoron azert az
feiedelo̗m ezt fel fogatta uona : Mo-
-nda zent eugenia O melancia : fek-
eto̗segnek es setetsegnek leańa : fel
Cinaltattad az Cigakat : fel guttat-
tad az tizeket : Elo̗ue allattad az ho-
hero̗ket : de tugiad hoǵ az Cristus
nem vaal olian zolgakat minemo̗k-
et te mondaz : de maǵa mind Ezattal
hozasd ede az leanzot : kit uallaz ez
ueto̗knek tanuianak lenni : hogh
az o̗ zaiabol ielo̗ntessek ki az hazug-
sagh Cumque applicata fuisset in Co-
-nspectum Iudicis : Mikoron az bironak
auaǵ feiedelo̗mnek elebe viteto̗t uo-
na : Imezt kezde az lean zent eugenia
ellen mondania : Ez ektellen es zem-
ermo̗ssegnel kil ualo ifiat : Az gonoz
kiuansagh erre hoz'a : hoǵ az en az-
zonomnak hazaba az napnak elso̗
oraia koron elbe menne : elezteb az-
ert Ielo̗nte : olmint az o̗ egessegeiert


{314}
{157v}
Io̗t uona : ezuttan Ielo̗nte keuansag-
-at : Vegre erro̗zak tetelet : ha azert en
oda nem ertem uona : es az haznak
<Cabar> Calargiat oda nem hittam
uona : kikes ez binnek tanui : akar-
attiat to̗tte uona : Tehat az feiedelo̗m
melancianak zolgai ko̗zo̗l elo̗ue hiv-
atta ednihanat : kik ez dolgot az lea-
nnak mondasa zerent vallak lo̗tnek
leni tunc Iudex uehementer Conm-
tus ait : Tehat az biro igo̗n megh in-
duluan eugenia ellen monda : Mi-
th felelz ezo̗kre pokolfaraualo : ki-
ellen ennesok tanūk uannak : kin-
ek monda zent eugenia : Az zolasn-
-ak imar ideie uagon : es az veztegles-
nek ideie el mult : Iollehet akarom
uala : hoǵ az en elleno̗m mondot bin · 
az vtoso iteletbe Ielo̗ntetikuala kÿ · 
es az en tiztasagomat Cak annak
keuanom uala kiielo̗nteno̗m : ki-
-nek <z> tartom zeretetiert : De maǵa ho-
gh ne diceko̗giek Cristusnak zolgai-
ellen az hamis vakmero̗ batorsagh · 
riuid bezedel ki ielo̗nto̗m az bizonsa-
got : nem embo̗ri diceretnek okaerth · 
de Cristusnak diceretinek okaert tan-
ta enim est uirtus nominis eius : Mert
ol nagh az Cristusnak Neuenek Ioza-
ǵa : hoǵ megh az azzoniallatokes az o̗-
felelmebe leuen : firfivi meltosagot
ualanak : kiro̗l ugh mond zent pal


{315}
{158r}
apastal : ki mindo̗n ko̗ro̗zteno̗knek me-
-sto̗re : hoǵ urnal ninćen firfivnak es
azzoniallatnak ualogatasa : mert Cristus-
ba mind eǵek uagunk : Ennek azert ab-
razattiat lelko̗mbe fel ueuem : es az bizo-
dalombol melet Cristusba vallek : nem
akarek leanzo leno̗m : de az zeplo̗ttelen
zizesego̗t telles lelko̗mnek igeko̗zetiuel
megh tartuan : alhatatosson Cristus-
ba firfiv lo̗k : et hec dicens scidit a
Capite tunicam qua erat induta : et
apparuit femina : Es ezo̗ket monduan · 
ketfele nita melen ruhaiat : es ielo̗-
nek azzoniallatnak : Es legottan mo-
-nda az feiedelo̗mnek : The enneko̗m
testo̗m zerent attÿam wagh : Claudia
ańam : es azok kik melletted ilnek bat-
aim : auitus : es sergius : En vaǵok az-
ert eugenia az the leanod : ki az Cri-
stusnak zeretetiert ez vilagot : es az o̗
go̗no̗ro̗seget megh vtaltam : mikepen
az ǵanet : Ihonot uannak protus es Ia-
cinctus : az en ofmesto̗rim : kikel az Cr-
istusnak oskolaiaba be mentem : Az
Cristos azert ot ol nag ergalmassagat
mutata en hozam : hoǵ az testi binnek
mindo̗n fertelmesseǵet megh go̗zethe
en velem : kinek tartasaba bizom m-
ind halalik megh maradnom Agno-
scentes itaque pater filiam : et sororem
fratres : Megh esmeruen azert az atÿa lea-
nat : az batiak oćo̗ket : Az zolgak azzon
okat : Legottan sietenek o̗hoza : es ko̗n-


{316}
{158v}
ueket hullatuan : az nepnek : elo̗tto̗k · 
nakara esenek : o̗tet o̗lelgetuen es apol-
gatuan /: Ezo̗nko̗zbe megh izentetek ez
dologh Claudianak ananak : mel le-
gottan nagh hamarsagal el oda mene · 
Ezo̗nko̗zbe el hozattatanak aranbol zo̗t
ruhak : es Iollehet akarattianak ellene · 
azokba fel o̗to̗ztetek : es ez uttan eǵ naǵ
maǵas es eko̗s zekbe be iltetek : es m-
ind az ko̗ssegto̗l naǵ zoual imez kaiat-
tatek : Eǵ az Cristus : eǵ az ko̗ro̗zteno̗k-
nek isteno̗k : Az papok es pispo̗kes ur-
istent diceruen nagh zoual imezt m-
onǵak uala dextera domini glorifica-
ta est vrnak Ioǵa megh dico̗o̗iteto̗t
iozagba : vram az the kezednek <Ioǵa>
iogÿa megh to̗rte az ellensego̗keth · 
ezo̗nko̗zbe lattattatek tÿz le zallania
az eǵbo̗l : mel melancianak hazat
ko̗rno̗l ueue : es mindo̗n kazdaksag-
aual eǵeto̗mbe o̗tet megh emezthe : Lo̗-
n azert nepnek nagh o̗ro̗me isten-
-nek felelmebe : Anńa zenteghaz mel
olmint noć eztendek <o̗zuello̗t> o̗zueg-
lo̗t uala : fel nittatek : Megh hiuattat-
-ek az koro̗ztien nep : kik az filo̗ph
feiedelo̗mto̗l ualo felto̗kbe alexandria-
bol kifutot uala : Megh ko̗ro̗zto̗lko̗dek
azert az philo̗p feiedelo̗m : Megh ko̗r-
o̗zto̗lko̗denek az o̗ fiaÿ : Megh Cla-
udia eugenianak ania : Megh enǵede


{317}
{159r}
az ko̗ro̗zteno̗knek az zabatsagoth · 
ko̗ueto̗ket kilde az serenus neuo̗ Caz-
arhoz : az ko̗ro̗zteno̗k felo̗l : es Ielo̗nte
az ko̗ro̗zteno̗ket az ko̗ssegnek igo̗n ha-
znalnia : azert haburusagnal kil enge-
dne nekik az fo̗ uarasokba lakoznia · 
Enǵede az keresnek az Cazar : es lo̗n tel-
les alaxandria olmint eǵ eghaz : Vala
mindo̗n uarasokba nagh o̗ro̗m : es az
ko̗ro̗zten neunek meltosaǵa uerag-
zik ualʼa Sed quia semper sanctita-
tem emulacio sequitur inimici : de mi-
ert hoǵ az zentsego̗t mindo̗nkoron
az ellensegnek iregsegÿe ko̗ueti : es az
ionak ellene kessalkodik az gonozsa-
gh : o̗rdo̗gnek tanaćabol alexandria-
nak no̗mo̗ssÿ ko̗zo̗l nekiek : az balua-
n isteno̗knek imadoÿ : Nehezen ueuen
hoǵ ez filo̗ph ur : az ko̗ro̗zteno̗knek
zabadsagokat megh enǵette uona : M-
-enenek titkon az Cazarhoz : es mon-
danak neki : Az ko̗ssegnek allapattÿa
az filo̗ph urtul igo̗n megh haborit-
tatot : ki killencz eztendek az feiedel-
msegbe megh feǵelmezhetetlen lo̗t le-
-ǵo̗n : tÿzed eztendo̗be el vezthe mindo̗-
-no̗keth : touaba az halhatatlan iste-
-no̗keth el hatta : es mindo̗n uarasba
ualo nepeth eǵ neminemo̗ embo̗rnek · 
kit az sidok megh o̗ltenek : imadasa-
ra haitot : Ninc az tÿ to̗ruento̗knek


{318}
{159v}
semi elo̗ menete : es az mi istenunk
ellen mondnak killo̗mb killo̗mb kar-
omlasokat : monduan o̗ket ko̗ueknek : 
es faknak : es ercbo̗l Cinaltaknak · 
Ezo̗ket es ezo̗kho̗z hassonlatosokat sokak-
at mondanak : seuerusnak : es antoni-
-us Cazaroknak : kik az komodius Caz-
arnak fiaÿualanak : kik megh hab-
oroduan Imezt irak az filo̗ph urnak
diuus pater noster Comodus Az mi
felsego̗s attÿank Comodus : ezello̗t Ca-
-zar : nem mint feiedelmo̗l de minth
kiralul zo̗rze tego̗d egiptomba : es eg-
iptomnak fo̗ uarasaba alexandriaba · 
Azert az o̗ io tetemeneho̗z ezt mies ho-
za tezo̗k : hoǵ az mendo̗nhato isteno̗k-
-nek zokot aldozatidat teged : es az mel-
tosagbol le uettetuen : tulaidon o̗ro̗k-
segitto̗les megh foztassal : Ez ko̗uese-
-go̗t ueuen azert az filo̗ph ur : az Cazar-
-oktul tettete korsagat mind addek · 
mignem mindo̗n kenchet eǵhazak-
-nak es zegeno̗knek oztogattata o̗ ke-
gek az istennek felelmebe : es Cris-
tusnak hitebe : egebeketes batorituala · 
Ezo̗nko̗zbe telles alexandria akara o̗t-
eth pispo̗ke ualaztania : Az ko̗ssegh az-
ert ualia uala o̗tet feiedelmo̗l : mert
megh az el nem Io̗t uala : akit az Caz-
arok feiedelme valaztottak ualʼa : zent
eghaz keǵek ualia uala olmint pispo̗k-
-o̗l : Lo̗n azert ez filo̗ph ur az pispo̗k-


{319}
{160r}
segbe olmint eǵ eztendek : es harom
honapigk : Ez ido̗ alat keǵek el Iutha
az perennius feidelo̗m : kit az Cazar-
-ok o̗ helo̗tte feiedelme to̗ttekuala · 
akara azert o̗tet megh o̗lnie alexan-
driaba : de nem tehete : mert az nep
o̗tet igo̗n zeretiuala : be kilde azert
ez feiedelo̗m o̗ hozaia nekieket : kik
tettetikuala magokat ko̗ro̗zteno̗knek · 
es be menuen talalak o̗tet imadko-
-zuan : es le uerek o̗tet : tehat az gil-
kossok megh fogattatanak az ko̗r-
o̗zteno̗ktul : es adatanak az <ko̗ro̗z-
ten feiedelmeknek> perennius feie-
delo̗mnek : az kegek tuduan hoǵ az
o̗ akarattiabol to̗ttekuona : kep mut-
tatasert to̗mlo̗cbe uettete : es nem sok
napoknak uttanna zabadon o̗ket el
bociattʼa beatissimus autem filip-
us Az bodoksagos filo̗ph feiedelo̗m
keǵek : az leueresnek uttanna har-
-mad napek enǵettetek istento̗l az te-
stbe leni : nem eǵebert : hanem hogh
az felelmes zÿuo̗ket az hitben ero̗s-
-itene : harmadnapra oztan ez vila-
gbol kÿ mulek : es istento̗l az mar-
-tiromsagnak Coronaiat ueue Az zi-
-iz zent eugenia kegek : nem meze at-
tianak palotaiahoz : rakattatot uala
eǵ monostort : kibe maǵat az Cristu-
snak zÿzeiuel be rekezto̗tteuala : ot
temettete azert attÿanak testet : ezut-
-tan


{320}
{160v}
ania claudia ket fiaiual eǵeto̗mbe : 
es lanaual zent eugeniaual : alexan-
driabol mene romaba : kiket az romai
urak naǵ o̗ro̗mel es tizto̗sseǵel fogad-
-anak Az o̗regbik fiat azert Claudi-
anak auitust : kildek kartagonak bir-
asara : Az kissebiket kegek sergiust affr-
-ikanak birasara : Az bodok zent euge-
-niahoz romaba mikoron sok azzonial-
-latok sietnenek : vgianezo̗nkepen zÿzek · 
es az o̗ intesere az hazas azzonok : es o̗z-
uego̗k : es zizek az tÿztasagnak tartasa-
ba megh maradnak uala : es vrunk
Cristusba mind hiznek uala : Vala keg-
-eg az to̗b zÿzek ko̗zo̗t eǵ zÿz : kirali ne-
mbo̗l ualo : basilla neuo̗ : ez keuańaua-
la zent eugeniaual zo̗mbe letet : de o̗ ho-
za nem mehet uala : keriuala hiv ko̗ue-
to̗k attal : hoǵ o̗tet az ko̗ro̗zten hitre -
meg tanitana : Tehat az bodok zenth
eugenia hiva hoz'a az o̗ bodok tarsit : pro-
-tust es Iacinctust : es monda nekik Ac-
cingimini milicia ad quam vos Co-
nuocat Cristus : o̗uedo̗zeto̗k magatok-
-at az uitessegre : kire tito̗ket hit az Cri-
-stus : Im adlak azert tito̗ket aiandok-
-nak zÿne alat : az basille neuo̗ zÿznek · 
hoǵ tÿ o̗tet Cristusba tegeto̗k o̗ zol-
galo leanaia : Veue azert az basilla zÿz
o̗ket olmint zolgait : de iresko̗dik uala
uelo̗k az isteni tudomanba : olmint


{321}
{161r}
apostolokal : Az Ido̗be romaba az papa-
sagot mikoron birna az zent Corne-
lius papa : titkon az basilla neuo̗ zÿ-
z hoza mene : es megh ko̗ro̗zto̗le o̗tet · 
megh ero̗sito̗tuen azert az zent bas-
-illa istennek felelmebe : Istennek er-
galmassaǵa engeduen : olmint min-
do̗n etzaka eǵmast zent eugeniaualʼ
megh lattiakualʼa O quantas per
eugeniam virgines saluator inve-
-nit O mine zÿzeket o̗duo̗zittenk az
zent eugenia attal talala : vgian ez-
o̗nkepen mine sok Iego̗sso̗ket basilla
miat lele : Mine sok o̗zuego̗k zabadak-
aratok zerent Claudia attal o̗zuegse-
go̗t tartottanak : Mine sok Ifiak pro-
tus miat es Iacinctus miat vr Cris-
-tusba hittenek Mikoron ezuttan ro-
maba uralkodnanak Imez ket Caza-
rok : tudniamint Valerianus es gal-
ienus : az ko̗ro̗zteno̗k felo̗l haburusak
tamada : Hoǵ az zent ciprianus pispo̗k
kartagoba ualo nepet urunknak hit-
ere terito̗tte uona : Es Cornelius papa
az romabelieket : hatalmat adanak
azert az Cazarok paternus feiedelo̗m-
-nek : hoǵ Ciprianus pispo̗ko̗t megh o̗lne · 
Az zent Cornelius papa kegek : miert-
hoǵ sokaktul megh az vrak ko̗zo̗les zer-
ettetikuala : uala reito̗kbe : Tehat az
bodok zent eugenia monda az zent


{322}
{161v}
basillanak : Megh ielo̗nteto̗t ennek-
o̗m urtul : hoǵ az zÿzességért kent ua-
gh zenuedendo̗ : Az zÿz zent basillaes
monda zent eugenianak : Enneko̗mes m-
ltoltatta ur megh ielo̗nteni : Hoǵ the
martiromsagnak ket koronaiat vezo̗d
elso̗t az hamis hirert : melet alexandri-
-aba zenuedel : Mast az the uero̗dnek ki
ontasaert tunc beata eugenia expan-
dens manus suas : tehat az bodog zent
eugenia kiterieztuen az o̗ kezeit : mon-
-da : vram iesus felsego̗s istennek fÿa : ki
az zÿznek attala az mi iduo̗ssegunk-
ert Io̗uel ez vilagra : Az zÿzesegnek er-
do̗menek miatta : mind azokat kik en-
attalom tebenned hittek : vid az the di-
co̗ssego̗dnek orzagara : Le telepo̗duen ke-
gek az zent zÿzek : kik ualanak euge-
niaual es basillaual : Monda esmet ze-
-nt eugenia : Ime az zÿretnek ideie uag-
on : kibe az zo̗lo̗ fo̗k le mettetnek : es lab-
-akal megh nomottatnak : es ennek vt-
tanna kirali lakodalmakba vittettet-
-nek : No azert tÿ en zo̗lo̗ uezo̗im : es en be
lso̗mnek zo̗lo̗ fo̗i : leǵeto̗k kezek urba · 
Virginitas enim est prime virtutis in-
dicium : Mert az zÿzessek az elso̗b Ioza-
-ǵnak ceǵere : Istenho̗z igo̗n ko̗zel ua-
ǵon : Anǵalokhoz hassonlatos : Az o̗ro̗k
eletnek zilo̗ie : zentsegnek huga : bat-
orsagnak vtta : o̗ro̗mnek azzonia : Ioza-
goknak vezete vezzere : hitnek Coronaia : zeret-


{323}
{162r}
etnek segetseǵe : Semibe nem kel nek-
unk vǵan mūkalkodnunk : minth
hoǵ az zÿzesegbe elo̗nk : es hoǵ az zÿz-
essegert megh haliunk : vallon mićo-
-dak ez vilagnak Calardsagos hÿzo̗lko̗-
-desÿ : kik ido̗zerentualo o̗ro̗mel Io̗n-
-ek : es o̗ro̗keualo kessero̗ssegel birattat-
nak : Teznek eǵzo̗mpillantasiglan ua-
-lo o̗ro̗met : es zo̗ro̗znek o̗ro̗kkeualo sir-
-almat : Igerik az el mulando ido̗nek
batorsagat : hoǵ agiak az o̗ro̗kkeualo
ǵo̗trelmeth Ideoque Charissime vir-
gines : Vǵan ezert dragalatos zÿzek : ki-
k enhozam az zÿzessegnek kessalkod-
assaba folamatok : megh maraǵatok
urnak zerelmebe : Ioban hodnem ed-
-dek : Az sirasnak ideiet felelo̗mnel
kil ido̗zerent el zenueǵeto̗k : hoǵ az
o̗ro̗k o̗ro̗mnek ideiet mindo̗n zeretet-
-tel uehesseto̗k : Mert en aianlottalak
tito̗ket zent lelo̗knek : es hÿzem hoǵ
tito̗ket o̗ eǵezen es zeplo̗nelkil meǵ
o̗riz : Ne akariatok az en testi zino̗m-
-eth keresno̗to̗k : de az lelo̗knek elm-
elko̗desenek miatta : miuelko̗detim-
-eth es celeko̗detimet : es ezo̗ket mond-
uan megh apolgata mind o̗ket : es o̗k-
-eth sirokat vigaztalia uala : Ez vttan
imadsagot teuen : es zent eugenia zent
basillatul el bucosek : es to̗le elvalek
et ecce eodem die es ime azon nap-
on : az zolgalo lanok ko̗zo̗l egik felkele : 


{324}
{162v}
es zent basillanak matkaiahoz me-
-ne : kinek pompeius uala neue : es m-
onda nekÿ : tugiok azt : mert the az mi
azzonunkat basillat : az Cazartul er-
do̗mled magadnak hazasul veno̗d : ha-
t eztendei imar s megh to̗b : hoǵ o̗teth
haiadonul tartod : tugiad azert o̗tet ko̗r-
o̗ztennek leni : es tehozad hazassagra ne-
m meni : de az zÿzessegnek tartasaba me-
gh maradni : Az ket ofmesto̗ro̗ketes ke-
gek : protust es Iacinctust : tettette euge-
nia v́neki aiandokon adnia : kiket az
the iego̗sso̗d basilla : vǵ tizto̗l minth
uraith : es az o̗ labokat mikepen ha-
lhatatlan isteno̗knek labokat apolgat-
tÿa : mert o̗k az o̗rdo̗gÿ mesto̗rsegnek
tudosÿ : kiuel az ko̗ro̗zteno̗k Celeko̗d-
-nek His auditis pompeius Ezo̗ket
haluan pompeius : Legottan siette zent
basillanak Naǵ attÿahoz : kinek elen-
us uala neue : kies ko̗ro̗zten uala : ki
az zent <balis> basillat fel tartotta uala · 
es monda neki : El veǵeztem az menek-
zo̗k ez napokba megh zo̗rzeno̗m : Azert
ad zo̗mo̗mel latnom az en Iego̗sso̗met
basillat : kit az go̗zhetetlen Cazarok en-
neko̗m hazassul iegzo̗ttenek Ezo̗ket
haluan az elenus : megh erthe hoǵ
zent basilla be arultatot uona : Azert
monda neki : Migh fel neueko̗dek o̗n-
-eki gongiat visselem : Mast imar zabad
akarattÿa uaǵon : ha azert o̗tet keua-
-nod


{325}
{163r}
latnod : o̗ akarattÿa az : es nem en
parancholhatom : haluan ezt az pom-
peius : annal Ionkab kezde az haragba
fel ǵeriednie : Es menuen basillanak
hazahoz : parancola az kapu tartoknak · 
hoǵ az o̗ ielo̗nuotat basillanak megh
mondanak : kik attal zent basilla im-
ezt izene : sem uelem zolasra : sem enne-
ko̗m ko̗zo̗nesre : ninchen neko̗m zikseg-
-o̗m His auditis turbatus est uehe-
mencius : ezo̗ket haluan Naǵoban me-
gh haborodek : es mind romaba ualo
uraknak tanaciaual eluen : Le essek
az cazarnak elo̗tte : es monda nekÿ : 
Leǵeto̗k segitsego̗l go̗zhetetlen feiedel-
-mek : az romabelieknek : es az ui isten-
-o̗ket kiket eugenia egiptombol ede ro-
-maba uele hozot : ez uarasbol ki irća-
-tok : Mert sok ideie uaǵon annak : 
hoǵ azok kik ko̗ro̗zteno̗knek mon-
datnak : az ko̗ssegnek igo̗n artnak · 
kik megh neuetik az mi to̗rueno̗n-
knek zentsego̗s Celeko̗detit : es a mi -
mindo̗nhato istenunket olmint he-
iaba ualo baluanokat : megh utalnak · 
Touaba az termezetnek to̗ruenetes el-
forgattÿak : Az hazassaktulʼ el zakazt-
nak : es gonoznak mongiak lenie · 
ha az iego̗s ieǵo̗set hoza ueǵe : Mit te-
gunk kego̗s Cazarok : talaltatnake


{326}
{163v}
olʼ isteno̗k : kik Ezo̗ket megh tilcak · 
ha azert embo̗ro̗k nem zilettetnek : Te-
-hat kiko̗n uralkodhatnāk dum hec
et his similia prosequeretur : mik-
oron ezo̗ket es ezo̗kho̗z hasonlatossok-
at mondana : es mind az urak o̗t-
-et siralmas zoualʼ ko̗uetnek : Az gal-
lienus neuo̗ Cazar : ezt ueǵeze : hogh
auagh basilla urahoz pompeiusho-
z menne : auagh feguernek miatta
megh halna : Vǵan ezo̗nkepen eug-
eniaes : auagh hogh az baluan isten-
o̗knek aldoznek : auagh kego̗tleno̗l
megh o̗lettetnek : Hattalmat ada to-
-uaba : hoǵ ualaki ualamel ko̗ro̗zte-
-nt hazaba el eneztene : ezes megh go̗-
tretnek : Intek azert basillat hoǵ
urahoz menne : ki felele : kiraloknak
kiraliat uallania iego̗ssul : ki az biz-
on istennek fia az Cristus : es mikor-
on ezo̗ket mondotta uona : to̗rel at-
-tal ittetek : es az martiromsagnak
koronaiat igh ueue tenti sunt sta-
tim protus et Iacinctus Megh
fogatanak legottan protus es Iac-
-inctus : es uitetenek az Iupiter bal-
uan istennek templomaba : es Imad-
sagot teuen o̗k : az baluan esek az o̗
laboknak eleibe : es ol igo̗n el rontat-
ek : hoǵ megh az helees megh nem


{327}
{164r}
talaltatek : Ezt keǵek az poganok ne-
em istennek : de o̗rdo̗gnek tulaido-
nituan : Az nicecius feiedelo̗m : az var-
-asnak feiedelme : sentenciat ada : hoǵ
feio̗k vetetnek : Ez uttan zent eugeni-
-at megh kerestete : es elebe uitete : es
kezde az o̗rdo̗gÿ <d> tudomanrol o̗to̗le
tudakoznia : Az zent eugenia kegek
nagh batorsagal megh nituan az o̗ za-
iat monda : policior tibi : quod ars
nostra vehemencior magis est : foga-
dom neko̗d : hoǵ az mi tudomanunk
naǵob az tieto̗knel : Mert az mi mes-
to̗runk ualʼ ańat attÿanalkil : es at-
tiat anianalkil : touaba igh zilio̗tet
attÿa : hoǵ azzoniallatot nem esmer · 
iǵ zilte aniaes : hoǵ firfiat nem esme-
rt : Ennek iego̗sse zÿz : melʼ neki nap-
onked fiakat zil : Naponked az o̗ testet
testeho̗z eǵeso̗itÿ : o̗ nekik eǵmast apo-
lgatassok zo̗netlen : Eǵmas zezetetibe
mindo̗no̗sto̗l fogua megh maradnak : 
vghogh mindo̗n zÿzessek : mindo̗n zer-
-eteth : es mindo̗n tÿztasagh az o̗ haz-
assagokbol zarmazik · Audiens hec
nicecius obstupiut : haluan Ezo̗k-
-eth nicecius feiedelo̗m : el Codalko-
dek raitha : es hogh zent eugenia az
Cazarnak elebe ne uitetnek : mert
feluala ezo̗n : hogh az Cazar o̗tet o̗ro̗-


{328}
{164v}
mest halgatna : Vitete o̗tet az diana
neuo̗ baluan isten azzonnak temp-
lomaba : es az hoher Ielo̗n leuen mo-
nda neki : Valć megh az the eleto̗deth · 
es o̗ro̗ksego̗det eugenia : es aldozal
az diana neuo̗ isten azzonnak teh-
at az bodok zent eugenia : ki terie-
ztuen az o̗ kezeit : kezde imadkozuan
mondania : Vr isten : ki az en zÿuem-
-nek titkat iol esmero̗d : ki az zÿzes-
sego̗t az the zereteto̗dbe en uelem m-
egh tartatad : ki engo̗met eǵesso̗tel az-
the zent fiadhoz : mi urunk iesus Cris-
toshoz : ki az the zent lelko̗det en ben-
-nem lakoztatad : Leǵ seǵetsegul mast
enneko̗m : az the neuednek vallasaba · 
hoǵ megh ǵalaztassanak mind azok : 
kik imagiak ez baluant : es kik diće-
ko̗dnek az o̗ isteno̗kbe et dum ora-
ret : <Lo̗n n> es mikoron Imadkoznek · 
lo̗n nagh fo̗dindulas : az helo̗n : es az
templomnak fūdamētoma az balua-
nal eǵeto̗mbe olʼ igo̗n elʼ sillede : hoǵ
semi benne megh nem marada : hanem
Cak az otar : mel az templomnak aita-
ia elo̗tualʼa : kin zent eugenia alʼua-
-la : Ezo̗k licaonienek zeǵetebe lo̗nek : 
mind azok elo̗t : kik zent eugenianak
halalat ko̗uetik uala : folamek azert
oda ez Codara nepnek soksaga : kik-


{329}
{165r}
ko̗zo̗l nekiek o̗tet monǵak uala Ar
tatlannak : Nekiet o̗rdo̗ngo̗snek : Ez-
o̗nko̗zbe megh izentetek ez az nicecius
feiedelo̗mnek : Es az feiedelo̗m attalʼ
az Cazarnak : Tehat az Cazar parancol-
la : hoǵ ko̗uet ko̗tnenek az niakara · 
es az tiberis uizbe uetnek : de legotta-
n az ko̗ el to̗rek : Az bodok zent eug-
enia keǵek iluala az folo uiznek zi-
-nen : es iǵ meǵo̗n uala alʼa : hoǵ mind
az ko̗ro̗zteno̗knek megh teccenek : hoǵ
az uot eugeniaual az vizo̗n : ki uot
zent peto̗r apostollal : hoǵ el ne merit-
-tetnek Az uizbo̗l azert kiuetetek
es eǵo̗ kemo̗nćebe uettetek : kinek tÿ-
ze legottan megh ottatek : Ez uttan set-
eth to̗mlo̗cre uettetek : es tÿzed napek
mind ettel : mind ital : mind uelag-
-ossak o̗to̗le megh tagattatek : de oth
naponked olʼ nagh feno̗ssek bo̗uo̗lko̗-
dik uala : hoǵ embo̗ri nelu ki ne ie-
lo̗nthesse apparuit autem illi sal-
uator : megh ielo̗nek keǵek neki id-
-uo̗zo̗itenk : uiuen az o̗ kezebe hohoz
hassonlatos feier kineret : edo̗ssego̗st : 
es malaztost : es monda neki : Eugenia · 
ueǵed ez etket : az en kezembo̗l : mert
en uaǵok az Cristus : kit the telles el-
medel zerettel : es zerech : Azonnap uez-
lek tego̗d menorzagba : melnap en


{330}
{165v}
zallek le ez fo̗dre : es ezo̗ket mondua-
n el enezek : karaćon napian azert
el kildetek az hoher : es neki feiet ue-
-ue : es feluetetek az o̗ teste az ko̗ro̗zte-
n rakonsagitul : es el temettetek Ne-
m meze romatul : via latina : az o̗
tulaidon o̗ro̗kseǵebe : holot sok zento̗k-
nek testeth temetteuala o̗es el Cla-
udia autem mater eius Claud-
ia keǵek az o̗ ania : mikoron az o̗ ko-
porsoianal sirna : Ielo̗nek o̗neki vig-
-azonak effelinek ideien : aranbol zo̗t
kamukaba fel o̗to̗ztetuen : zÿzeknek sok
sagaual : es monda neki : o̗ro̗l es vig-
-agh : mert engo̗metes be uit az Cris-
tos az zento̗knek o̗ro̗mo̗kre : es attÿa-
mat az patriarkaknak zamokba : Im-
me az Io̗uendo̗ uasarnap : Tego̗des viz-
o̗n az o̗ro̗k o̗ro̗mbe : Aianliad az the
fiaidnak az en batiaimnak : az zent
ko̗ro̗ztnek ieǵet : hoǵ o̗kes miuelo̗nk
<nez> rezesso̗k leǵenek : Ezo̗ket mondua-
n o̗ : Ime lo̗n nagh feno̗ssek : melet em-
bo̗ri zo̗m el nem zenuedhet ualʼa : es
az anǵalok nagh zoual istent dić-
erik uala : az o̗ dićereto̗kbe Cak ert-
etik uala urunk iesusnak : es zent
lelo̗knek neue : dico̗segh azert : es tÿz-
to̗ssegh : attÿanak : es fivnak : es zenth
lelo̗knek : o̗ro̗ko̗n o̗ro̗ke : amen amen


{331}
{166r}
Vrnak neuebe irattatik eǵ zep
pelda az edo̗s zÿz mariarol zent
bertinusnak Conuentebe : vala egh
barat : kinek Iostio uala neue : Miko-
ron azert eǵco̗r eǵ neminemo̗ erso̗k · 
az zent fo̗dre iersalomba ment uona · 
zarandoksagh iarnia : Ez erso̗k megh
teruen to̗rtenek ez fo̗lo̗l megh mon-
-dot Conuentbe megh zalnia : Tehat az
erso̗k az baratoktul megh kerdetek : az-
zo̗rzetus embo̗ro̗k az zent fo̗do̗n : azzo-
nunk mariat minemo̗ imadsaǵal tÿz-
-to̗lnek : Tehat monda nekik az erso̗k · 
erto̗ttem en ierusalembeli zo̗rzeto̗sso̗k-
-tul : hoǵ az bodog zÿz mariat fo̗keppe-
en naponked imigen dicerik : Miert ho-
gh az o̗ neue o̗t diaki bo̗tto̗kbo̗l zo̗ro̗z-
teto̗t istento̗l : tudniamint embo̗l : abol · 
erbo̗l : ibo̗l : es abol : vǵan ezert az elso̗
bo̗to̗re mondnak eǵ psalmost : tudnia-
mint az Magnificatot : es ez vttan ol-
uasnal o̗t aue mariat : az uersiculus-
-sal /: post partum virgo inviolata perma-
nsisti /: dei genitrix intercede pronobis · 
oracio : Concede nos famulos tuos quesumus
domine deus noster : et cetera / Az masodik bo̗to̗re
az ara mondnak Ad dominum cum tri-
bulart : Es vttana az o̗t aue mariat · 
az uersiculusal /: es oracioual : Az har-
madik bo̗to̗re az erre : mondnak Retri-
-buę


{332}
{166v}
seruo tuot : az o̗t aue mariaual : es azon
uersiculusal : es oracioual Az neǵedik
bo̗to̗re az ire mondnak In Conuerte-
ndo dominust : o̗t aue mariaual : es
azon versiculusal : es oracioual : Az o̗to̗-
dik bo̗to̗re az ara mondnak ad te le-
uauitot : o̗t aue mariaual : es azon
versiculosal : es oracioualʼ : es eǵ aue sa-
nctissimaual : Mikoron ezo̗ket hallot-
-ta uona az erso̗ktul : ez fo̗lo̗l meǵ mo-
-ndot Iustio barat : kezde ez Imadsagalʼ
naponked azzonunk mariat aietatos-
sagal tÿzto̗lnie : to̗rtenek keǵek : hoǵ eǵ
ecćaka mikoron az baratok az vet-
ernen uonanak : o̗ nem ualʼa ot : Te-
-hat ueterne uttan az supprior mene
az o̗ cellaiaba : es aǵan o̗tet halua tal-
ala : Mikoron ezt az to̗b fratoroknak
megh mondotta uona : mind oda go̗-
-lenek : es arćaiarol az leplet fel nitua-
an : latak hat o̗t no̗mo̗s rosak Io̗ttenek
ki : egik zaiabol : kettei zo̗meibo̗l : es ket-
tei fileibo̗l : Ezt latuan : naǵon o̗ro̗le-
nek raitha : Tehat az testo̗t fel ueuek · 
es naǵ tÿzto̗sseǵel az zent eghazba ui-
uek : holot kezdek az rosakat zo̗mlel-
nie : slatak hat mindo̗n rosan aranalʼ
megh irattatot az maria : ez vttan het-
ed napek tartak az testo̗t : naǵ edo̗s il-
lattal illatozot : Mel napok alat har-


{333}
{167r}
om pispo̗ko̗k menenek oda : sok egha-
zÿ nepekel eǵeto̗mbe : kik latuan
ez nagh Codat : dicerek vristent : es
az o̗ zent aniat : az bodok zÿz ma-
riat : ez vttan oztan testet naǵ tÿz-
to̗ssegel el temetek O azert meltosa-
gos neu O kego̗s neu O edo̗s neu : ziz-
marianak neue : Mint magaztal-
ialak Tego̗det : bÿzon az the neued
haznos : es ǵo̗mo̗cho̗s : Mert eth ez vi-
lagon malaztot ad az bino̗so̗knek · 
es Io̗uendo̗be az nagh bodoksagot : 
Intlek azert enes tito̗ket : kik ez pel-
-dat haliatok : es oluassatok : hoǵ ez-
imadsagot az zÿz marianak tÿzto̗s-
seǵere gakoriatok : Mert neki igo̗n
kedues : es nekto̗k lezo̗n bizon igo̗n
haznos : es erdo̗mo̗s : es iduo̗ssego̗s : Amē
Irattatik meǵes eǵ pelda mel
igo̗n haznos embo̗rnek iduo̗sse-
gere az oraciot naponked megh
mondania aietatossagal az zÿz
marianak tizto̗sseǵere : Mel imige-
en kezdetik el O intemerata et ineter-
num benedicta : singularis : et in Con-
perabilis dei genitrix virgo maria et cetera
Eǵ ido̗be : uala eǵ neminemo̗ no̗m-
o̗s embo̗r : ez halalos binbe eluala : de-
maǵa azzonunknak aietatosa vala · 
es neki tizto̗ssegere ez oraciot mind-
o̗nnap megh mongia uala : kit megh


{334}
{167v}
bozuluan az agh ellensegh : az o̗rdo̗k : 
egh hot karhozot embo̗rnek testeth
fel ueue : es ez no̗mo̗s embo̗rnek vd-
uaraba mene : es zolgalatra o̗ hoz'a
alʼlʼa : kinek az o̗rdo̗k mindo̗no̗kbe
nagh hiuen zolgal uala : Latuan az-
ert az no̗mo̗sembo̗r az o̗ hiuseǵet : de
nem tugiauala hogh o̗rdo̗k uona : 
ada o̗tet ispotaliaba : melet tulaid-
on kenćeuel Cinaltatot ualʼa : hoǵh
ot az koroknak hiuen zolgalna : o̗ke-
ǵek uranak parancolattÿat nagh
hiuen teziuala : Az korokal nagh ze-
rettetel banik ualʼa : vǵhoǵ az hiuse-
-gro̗l mindo̗no̗k o̗tet az urnak elo̗t-
te dicerik ualʼa : Accidit ut semel
uenisset ad dominum suum : To̗rtenek ho-
gh ecćo̗r mene az o̗ vrahoz : es kezde ne-
-mel korok zauaual to̗le halat kernie : 
Ezert mert eǵebet nem ehetnenek · 
tehat az vr kilde az vasarra erthe : es
mikor ot nem talalhattak uona : Ime
ez vr o̗maǵa ez zolgaua : haloba ile : es
halaznia kezde : Mikoron azert uona-
nak az viznek ko̗zepen : az o̗rdo̗k akar-
ia uala o̗tet el meritenie : es az viz-
be o̗lnie : de nem tehete : Mert az ekbo̗l
egh aranbol zo̗t ko̗ttel bocattatek ala · 
mel ez haiot ol igo̗n megh ko̗te : hogh
Cak meghsem indithata : es halat eleget
foguan : esmeth haza terenek altera


{335}
{168r}
autem die Masod napon kegek : esm-
-eth keuana uratul : hoǵ az korokert
uadaznia menenek : mert az korok
kilo̗mben megh halnanak : Tehat ez
ur fel kele cak ez zolgaual : lancia-
-it : nilait : bestieit es madarit ueuen · 
es eǵ naǵ erdo̗ben el be menenek · 
Mikoron azert az uadat megh talal-
-tak uona : es ez ur iǵo̗n izne : Ez zol-
ǵa akaria uala o̗tet megh o̗lnie : bo-
ciatuan az nilat nem az vadra hatul ·-
de az o̗ vrara : De legottan az vr ko̗zo̗t
es ez zolga ko̗zo̗t : eǵ iǵo̗n zep pozta vet-
tetik uala : mel az nilat el vezÿ vala · 
Mert az napes az imadsagot megh mo-
nta uala : Az uadal azert melet fok-
hatanak esmeth haza menenek Eǵ
neminemo̗ napon keǵek mikor-
-on ez vr eǵ iambor pispo̗ko̗t hituo-
-na uendeǵe : Az ebednek utanna
ez vr ueue az pispo̗ko̗t : es megh lat-
ogatasnak okaert vele ispotaliaba
mene : Mikoron azert az zent pispo̗k
ez zolgat ot lattauona : kezde az kor-
oktul o̗tet kerdo̗znie : Azok keǵek ez
zolgat Codalatos kepen dicerik uala · 
es magaztaliak uala : Tehat Ime ez
pispo̗k urnak ielo̗ntesebo̗l : esmere o̗t-
-eth o̗rdo̗gnek leni : Parancola azert
neki mindo̗no̗knek hallasara : isten-


{336}
{168v}
nek hatalmaual hoǵ megh monda-
na kiuona : Miert az vrhoz ment uona : 
Tehat az o̗rdo̗k felkaitha es nagh zo-
-ual imezt monda : o̗rdo̗k uaǵok setet-
sego̗knek feidelmenek tarsa : Io̗ttem
azert ede elo̗zo̗r ezert : hoǵ eth az kor-
okat megh fozam az zent gonastul : 
es az zent kenetnek fel veteletul : es
az otari zentsegtul Masocor Io̗ttem
Ezert : hoǵ megh o̗lnem ez vrat : mert
az binnek miatta eletebe mienk : de
Celeko̗deteuel ellensegunk : mert az
nagh mesto̗rnek anianak zolgal : 
eǵ imadsaǵal : mel imadsagnak er-
eienek miatta : mind ez keto̗to̗l megh
tiltattam : Ezo̗ket monduan az o̗rdo̗k
nagh galazattal es siuassal Iaigatas-
-sal onnan el enezek : Ezt haluan es lat-
uan az zent pispo̗k : az vr : es mind az-
-ok akik ielo̗n ualanak : dicerek vris-
tent es az o̗ aniat : az zÿz mariath
ez vtan az zent pispo̗k megh kerde
az vrat : hoǵ miuotuona az Imadsagh · 
Melet az vr : istennek tÿzto̗ssegere es
az bodok zÿz marianak diceretire
megh monda : Az imadsagk vgmond
imez O intemerata et in eternum
benedicta et cetera Intlek azert enes tito̗ket · 
hoǵha az gonoz elensegnek Calardsagat
el akariatok tauoztatnotok : ez imadsagot
igo̗n oluassatok


{337}
{169r}
Incipit sermo pulcerimus
de assumcione beate virginis marie
kezdetik naǵ zep predikacio : az-
zonunk marianak halalarol : 
ez p̄dikacionak kegek harom re-
ze lezo̗n primum erit de gra-
ciarum eius honore Secundum
erit de eius felicissima Corpo-
ris et anime glorificacione Ter-
cium erit de eius mortis mo-
dificacione ¶ Elso̗ reze lezo̗n : hala-
lanak ideien ualo tizto̗ssegro̗l : 
 ¶ Masod reze lezo̗n : az o̗ testenek
es lelkenek bodoksagos dico̗sseg-
ero̗l ¶ Harmadik reze lezo̗n : az o̗
zent halalanak modissagarol ¶ M-
ondam : hoǵ ez p̄dikacionak elso̗
-reze lezo̗n : azzonunk marianak
halalanak ideien ualo tizto̗sse-
gro̗l ¶ Mel melle tudnunk keel : 
hoǵ embo̗ro̗k ko̗zo̗nsegel halalok-
nak ideien : zenuednek harom-
rendbeli kesero̗sego̗t primo am-
arissimum dolorem ¶ Elso̗t nagh


{338}
{169v}
keserues faidalmat ¶ Mast naǵ zo-
murusagos felelmet ¶ harmadot na-
gh retteneto̗s kent : Ezro̗l mongia
egh zent irasbeli mesto̗r haÿmo
semi akarminemo̗ kennak Na-
ǵob kessero̗seǵe : mint embo̗rnek
halala : ielo̗sben halalosbinbe me-
gh halonak · Mert akoron tamad
embo̗rbe : kesserues faidalom : melʼ
kezo̗rithÿ a lelko̗t a testbo̗l ki me-
nÿ : ki az zÿuet attalfolia : es meǵ
zaggattia : es mindo̗n erzeko̗nsego̗ket
az o̗ eleuensegito̗l : megh foztÿa ¶ To-
uaba : akoron az lelo̗kbe tamad na-
gh zomurusagos kessero̗segh : az ha-
borgo gondolatokert : es keserteto̗k-
-ert : mert latta embo̗r o̗ magat megh
foztatnia ez ielo̗nualo eletto̗l m-
elet termezetzerent mindo̗n embo̗r
keuan Touaba latia hogh ez vila-
gnak mindo̗n Iauat el hagan<go>
do : teste az ferǵektul meǵ rag-
ando : es semibe magat meǵ nem
segelheto̗ : erro̗l monda az bo̗c O mors
quam amara est memoria
tua O halal mel keserues az the
emleko̗zeto̗d : vgmond az poganbo̗ć


{339}
{170r}
es terribilissimum omnium mors est
mindo̗n retteneto̗s allatnal : ret-
teneto̗sb az halal : touaba akoron
lezo̗n embo̗rnek naǵ felelme : kiro̗l
vǵ mond zent gergo̗l doctor Ma-
st igo̗n megh kel neko̗nk gondol-
nunk : mel igo̗n retteneto̗s lez-
o̗n minekunk halalunknak or-
aia : elmenknek minemo̗ felel-
-mę ? mikoron mielo̗ttūk lezo̗n
mindo̗n gonozsagunknak em-
leko̗zeti : Miellenunk fel feguerko̗-
znek o̗rdo̗go̗knek gonosagÿ vtan-
-nūk lezo̗n ez uilagi go̗no̗ro̗segnek
megh foztassa : fo̗llo̗ttunk keǵek
az retteneto̗s bironak felelme
O mel igo̗n nagh felelo̗m lezo̗n
akoron : mert ielo̗nleznek o̗rdo̗g-
o̗knek soksagÿ : akaruan az lelk-
o̗t el ragadnia : kiknek zÿno̗k ret-
teneto̗s : mert vǵmond az tÿzto̗le-
to̗s beda doctor hoǵ urunk Cristꝰ
az ko̗ro̗ztfan zenueduen : Ielo̗nua-
la az o̗rdo̗k : hoǵha ualamit talal-
hatna o̗bene : Vǵan ezo̗nkepen sok
-zento̗kro̗l oluastatik : halaloknak
Ideien ielo̗n lo̗tnek leni ¶ ha azert


{340}
{170v}
urunk Cristusnak : es az zento̗knek
halalokon o̗rdo̗k ielo̗nuot : mine-
uel Ionkab az mi halalunkon ie-
lo̗n lezo̗n O en edo̗s isteno̗m : mel
naǵ felelo̗m akoron lezo̗n : mert
mennel kissebik gondolatunkro̗l<·>-
es zamot lezunk adandok : es me-
gh hihatatlan sentenciat lezunk
veendo̗k : Iaÿ azert : es Iaÿ az bin-
-o̗so̗knek : Ezoka miert azok akik
feltamaztattak : soha nem neue-
tek : De Ionkab olmint zo̗netlen
sirtanak Azert monǵa az ze-
nt cirillus patriarka : zent ag-
ostonak irt leuelebe : zent Ieroni-
mosnak Coda teteliro̗l : hoǵ mik-
oron harom halottak tamaztat-
tak vona fel : zent ieronimusnak
koporsoia mellet : migh oztan ele-
-nek mind zo̗netlen siranak : Es
egiket ko̗zo̗lo̗k az to̗bÿ ielo̗n leuen : 
meǵ kerde zent Cirillus : mi okae-
rt sirna ollian gakorta : tehat az
felele : ha Cirillus azokrol bizonsa-
got vo̗tteluona melekro̗l en<:> tegitlen : 
tees sirnal : Monda neki zent Ciril-


{341}
{171r}
lus : micoda az : akegek monda : az
en lelko̗m el zakada az en testo̗m-
tul : ol nehezen : hoǵ embo̗ri elme m-
egh nem fokhattia : enes ha rola
bizonsagot nem uo̗ttem uona : so-
ha nem hihettemuona : mert m-
indo̗n kenok kiket gondolhatna
embo̗r : semiek ahoz kepo̗st Vgm-
onduala touaba : halalomnak
oraia el Io̗uen : o̗rdo̗go̗knek ol
soksaǵa ielo̗nek ko̗rno̗lem : hoǵ
zamok nem uala : zino̗k keǵek
olʼ igo̗n retteneto̗s uala : es ruth : 
hoǵ semi annal rutab nem go-
ndoltathatik : Ionkab adna ma-
gat iteletnek napiaigh : eǵetesre
embo̗r : hodnem Cak eǵzo̗mpilla-
ntasik az o̗ zino̗knek latasara · 
kik enko̗rno̗lem go̗luen : mindo̗-
no̗ket meleket isten ellen to̗tte-
m uala : emleko̗zeto̗mre hozakua-
la : Intuen engo̗met erre : hoǵ az
istennek naǵ ergalmassagaba ke-
tsegbe esnem O iai azert : miert ne-
m uezik ezt ezo̗kbe embo̗ro̗k : kiknek
igaz ugan to̗rtenik dolgok mint
neko̗nk : ha azert az ensirasomn-
-ak


{342}
{171v}
okat kerdo̗d : az kenoknak felelme · 
melʼ meltan adattatik az bino̗so̗k-
nek : Ne Codald azert ha sirok : so̗t
Ionkab azt kellene Codalnod ha
nem sirnek Imar terio̗nkazzo-
nunk Marira : Contra hanc
triplicem anxietatem in morte
hominum : deus cuntulit beate virgini
in sua morte : triplicem maximam
graciam : quibus eam honorifi-
cauit Prima gracia : quod ipsam mo-
ri uoluit sine dolore : cum sua-
uissima dulcoracione ¶ Secunda
gracia : quod ipsam mori uoluit : sine m-
-erore : cum letissima Consolacione
tercia gracia quod ipsam mori uoluit
sine timore : cum certissima assecu-
racione : Ęz harom kesero̗segnek
ellene : mellek leznek embo̗rnek
halalanak ideien : az isten azzo-
nunknak halala kor : ada haro-
mrendbeli malaztot : kikel o̗teth
tizto̗le ¶ Elso̗ malazt imez : hoǵ o̗tet
akara megh halnia : mindo̗n fa-
idalomnal kil : naǵ go̗no̗ro̗sego̗s
edo̗ssegel ¶ Masod malazt imez : hoǵ


{343}
{172r}
o̗tet akara megh halnia : mind-
o̗n kessero̗segnel kil : nagh o̗run-
detus vigaztalassal ¶ harmad mal-
azt imez : hoǵ o̗tet akara meǵ haln-
-ia : mindo̗n felelo̗mnel kil : bizonsa-
gos batorsagal Elso̗ malazt kiuel
uristen azzonunkat halalanak
ideien zerethe imez : hoǵ meǵ halna
mindo̗n faidalomnal kil : naǵ go̗no̗-
ro̗ssego̗s edo̗ssegel : hoǵ mikepen az bin-
nek zeplo̗ieto̗l uot idego̗n : ezo̗nkepen
az halalnak kenatules idego̗n uona · 
vgmond keǵek az profeta : az isten eǵ
binert keco̗r embo̗rt nem go̗tto̗r : mi-
-nt ennek meǵ ertesere pelda : Ammel
embo̗r ezuilagon ualamel binero̗l
eleǵ penitenciat tart : Io̗uendo̗be ezta-
n isten azon binert nem go̗tri o̗tet
Sed beata virgo in filÿ sui passione
percussa est gladio doloris est et cetera
De az bodok ziz maria : fianak ken-
zenuedesenek ideien : attal verettet-
tek az faidalomnak to̗reuel : vǵan-
nera hoǵ az halalnak mindo̗n ke-
nanal : melet ualamel martir zenue-
do̗t : nagobuot az o̗ kennia : Azert ak-
koron meǵ fizethe az halalnak ken-
at : hat nem kelle vizont esmet halala-


{344}
{172v}
nak ideien meǵ zenuedni : ero̗l mo-
-nǵa az damascenus neuo̗ doctor
az bodokoknak bodoka : az az az zÿz
maria : mel az angeli termezetnek
fo̗lo̗tte fel magaztatot menorzagba : 
az faidalmakat meleket<:> el tauoztat-
ta zilesenek : es halalanak ideien : ez-
o̗ket meg zenuede fianak kenzenue-
desenek : es halalanak ideien : raitha
ko̗no̗ro̗luen De monthatna uala-
kÿ mint leheto̗t ez : hoǵ lelkenek tes-
teto̗l ualo elualasba : kent nem zen-
uedo̗t : mikoron az lelo̗knek : termez-
-etzerentualo hailandosaǵa lego̗naz
testho̗z : miert keǵek hoǵ az o̗ lelke
igo̗n no̗mo̗ssego̗s uala : es no̗mo̗s
es igo̗n zep testeho̗z egeso̗teto̗t uala : 
azert mikepen az o̗ egeso̗leso̗kbe : na-
gob termezetzerentualo go̗no̗rko̗des
uot : ezo̗nkepen egmastulualo el va-
lasokba : lattattatik nagob kent zenuet-
-nek leni : mikepen vrunknak halal-
anak ideienes : igo̗n sanarusagos len
az ken : erro̗l monda az o̗ zo̗melebe Ie-
remias profeta trenorum tercio Capitulo O uos
omnes qui transitis per uiam et cetera
siralmarol zo̗rzo̗t ko̗nuenek harm-
adik rezeben O mind tÿ kik iariatok


{345}
{173r}
ez uilagnak utat : iǵeko̗zeto̗k rea · 
es lassatok : ha uaǵon hasonlatos
keen az enkenomhoz : ez fogasra re-
ea felel az nagh albert doctor : es uǵ-
mond : hoǵ az bodok zÿz maria az
zeretetnek naǵuotaert : es az elme-
lko̗desnek edo̗ssegeert : kibe akor-
on uala : lelkenek testetul el val-
asaba semikent nem zenuede : M-
ikepen azert az termezet haitÿa
az lelko̗t az testho̗z : hoǵ eǵmas-
-tul el nem zakathatnanak : 
ezo̗nkepen az zeretet : sokal Ionkab
haithia az lelko̗t : urunk Cris-
toshoz erro̗l monda zent pal a-
pastal eǵ leuelebe Cupio dissolui
es esse cum Cristo keuanok
el feso̗lno̗m : tudniamint az tes-
-to̗l : es Cristussal leno̗m : ennek
kegek Iobanualo megh ertesere : 
hozunk peldat az zento̗kro̗l : ame
moises profeta : es illes profeta : ne-
guen nap bo̗ito̗luen : nem erzek
az esegnek es zomiusagnak fog-
atkozasat : az isteni elmelko̗desn-
-ek


{346}
{173v}
edo̗ssegenek miatta : Vǵan ezo̗nkep-
en az bodok zent lo̗rinc es : az to̗b
zento̗k : kik naǵ kenokat zenuet-
tenek : urunk Cristushoz ualo na-
gh zereteto̗knek miatta : az ken-
okat edo̗s es go̗no̗rsego̗s lakoda-
lomnak mongak uala : erro̗l m-
onǵa zent agoston doctor Omnia
immania dulcia et leuia ac
prope nulla facit amor Min-
do̗n nagokat : edo̗sse : es kino̗ie : es
ol mint semie tezo̗n az zeretet : 
mind ezo̗kbo̗l imar Neǵ no̗mo̗s
tanusagok adatnak Primum
elso̗ : hoǵ azzonunk maria nem
mulek ki ez uilagbol korsagal : m-
int eǵeb embo̗ro̗k zoktak megh ha-
lnia Secundum documentum masod
tanusagh imez : hoǵ azzonunknak
elmeie halalanak oraianak ide-
-ien : uot fel figezteto̗t : edo̗s elmel-
ko̗deseben zent fianak : es edo̗s zer-
etetiben : es lassan lassan ezo̗nko̗z-
be az o̗ elete : el fogatkozek : uegre
az o̗ lelke zentfiaba ualo elmelko̗d-
esbe meg maraduan : mindo̗n fa-


{347}
{174r}
idalomnal kil lelke testet el haǵa
tercium documentum harmad
tanusagh imez : hoǵ o̗ nem agba fe-
ko̗uen : de terdo̗n aluan : es kezeit o̗z-
ue kucoluan : es zo̗meit menorza-
gra fel emeluen hala megh Quar-
tum documentum Neǵed tanusagh
imez : hoǵ urunk Cristusnak kel-
le : az nagh kenokat fel Vennie
embo̗rseǵebe ezert : hoǵ eleǵet tenne
embo̗ri nemzetnek binero̗l : Erro̗l
monda zent peto̗r apastal elso̗
leuelenek masodik rezebe Qui pe-
ccata nostra ipse pertulit in suo co-
rpore ki az mi bineinket : az az
a mi bineinkro̗l elegh teuo̗ keno-
kat : o̗ uissele az o̗ testen : Azzonūk
maria keǵek : nem embo̗ri nem-
zetnek ualtsaǵaert hala megh : 
azert nem lo̗n ziksegh hoǵ o̗ az ha-
lalnak kenait zenuedne : so̗t az ki-
ualtkepenualo kegelo̗mnek miat-
ta : kelle leni az halalnak kenatol
idego̗nnek Secunda gracia quod ipsam mo-
ri uoluit deus sine merore : Cum
letissima Consolacione ¶ Masod ma-


{348}
{174v}
lazt melʼlʼet to̗n urunk : edo̗s annia-
ual halalanak ideien : imez hoǵ o̗t-
-et akara megh halnia : mindo̗n ke-
-sero̗ssegnel kil : nagh o̗ruo̗ndeto̗s
uigaztalasal : Mert az bodok zÿz ma-
ria halalanak ideien : sokkepen ua-
lo uigaztalast ualla Primo ab-
angelis Elo̗zo̗r az angaloktul : kik
az o̗ halalanak ideien ielo̗n uotak : 
Mert ha az zento̗k ko̗zo̗l nemelʼek
oluastatnak : halaloknak ideien
angali uigaztalast vo̗tnek lenni : 
mint az bodok zent ferench attia-
nk : zent marton pispo̗k : es zent
miklos pispo̗k : sokal Ionkab az
bodok zÿz maria : halalanak id-
eien uigaztaltatot istennek an-
gelitul / Secundo ab apostolis Mazor
az apastoloktul : mert az apastolok
mind ielo̗n lunek : az o̗ halalanak
ideien : mint zent ǵenis doctor m-
onǵa eǵ leuelebe : kik o̗tet isteni
dicereto̗kel Vigaztalak Tercio
a domino ihus harmachor vi-
galztatek urunk iesustul : kÿ
o̗tet edo̗so̗n hiua az menei o̗ro̗-
-mre : 


{349}
{175r}
erro̗l monǵa zent Ieronimus doctỏ
in sermone de assumpcione : Oluasok
az zento̗knek temeteso̗kre : gakor-
-tha istennek angelit Io̗tteknek
leni : es zolgalatot to̗tteknek leni : 
es az o̗ lelko̗ket mind menorza-
-gik : dicereto̗kel fel vitnek leni : 
es azon zento̗ket naǵ feno̗ssegel
fenlo̗tnek leni : es naǵ edo̗s illat-
-tal illatoznia : ha azert uristen el-
-eteno̗ket az zento̗kho̗z meltoltatot
ielo̗ntenie : Mineuel Ionkab az o̗
zileienek halalanak napian : hi-
endo̗ az menei uduart hoza me-
ntnek lenie : es o̗tet ki ielo̗nthet-
-etlen uilagossagal ko̗rno̗l uo̗tnek
lenie : es mind az zentharomasag-
-nak zekiglen : dicereto̗kel es eno̗k-
leso̗kel fel vitnek lenie Valion
ki gondolhatia megh minemo̗
dico̗seǵel ez uilagnak azzona : ment
leǵo̗n ki ez uilagbol : mel kedues
arcaual : mel vig keduel : minemo̗
isteni tizto̗ssegel : fiatul fogattat-
-ek : es mindo̗n kar angaloknak fo̗l-
o̗tto̗k menorzagba fel magaztat-
tek : ezo̗ket monǵa zent Ieronimꝰ


{350}
{175v}
uǵan ezert mongak nemel docto-
rok : hoǵ az tizes <eǵ> ek : az az me-
norzagh : imar keco̗r iresitteto̗t
megh : elo̗zo̗r aldozo napian : mik-
oron mind az anǵalok urunk-
nak elebe Io̗uenek : Mazor azzon-
unk marianak menbe uetethe
napian : harmaćor oztan megh
ireso̗l : iteletnek napian : mikoron
mind az anǵalok : es zento̗k ki io̗-
nek menorzagbol : az iteletre az
itelo̗ biroual eǵeto̗mbe Sed fo-
rte uis scire qualibus meritis
De netalamtan akarod megh tu-
dnod : minemo̗ erdo̗meuel erdo̗-
mle az bodok zÿz maria : halala-
nak ideien : az menei uigaztal-
ast : Erre rea felelhetunk az doc-
toroknak mondasok zerent : hoǵ-
ezt az bodok zÿz maria erdo̗mle
imez Harombol : ebbo̗l erdo̗mlo̗t-
tek az zento̗k ko̗zo̗les nekiek Pri-
mo perferuentem Cristi dilec-
cionem Elo̗zo̗r : az Cristusnak
buzgosagos zeretetinek miatta : 


{351}
{176r}
mert az bodok zÿz maria : [...] ur-
unk Cristust igo̗n zerethe : soha ne-
m uot olana : ki ǵermo̗ket uǵ zer-
ette uona : mint azzonunk mar-
ia edo̗s fiat : ennek miatta erdo̗-
mlek halaloknak nap'an azis-
teni uigaztalast : az bodok zenth
peto̗r apastales : zent Ianos euan-
gelista : zent lo̗rinch : es to̗b sok ze-
nto̗k Secundo alÿ hoc meruerunt
per Castitatis nitide obseruanciam
Masoćor : nemel zento̗k ezt erdo̗-
mlo̗ttek : az zent tiztasagnak ta-
rtasanak miatta : mint peldank
uaǵon zent katerin : azzonrol : ze-
-nt margit azzonrol : zent kalara
azzonrol : es to̗b sok zent zizekro̗l
Tercio alÿ hoc meruerunt per misericordie
et pietatis exhibicionem har-
machor : uǵan ezo̗nt nemel zen-
to̗k erdo̗mlo̗ttek : az ergalmas
dolognak miatta : mint az bodok
zent ersebo̗t azzon : zent martha
es zent magdolna : Miert kegek ho-
gh azzonunk zÿz maria : mind ez
harom Iozagokat : mindo̗n zento̗knel
meltosagosban ualla : hat mindo̗n


{352}
{176v}
zento̗knel Ionkab kelle : halalanak
ideien megh uigaztaltatnia : Ez ha-
rom no̗mo̗s Iozagokat ha mies tez-
o̗k : az edo̗s uristento̗l halalunknak
ideien megh uigaztatunk tercia
gracia Collata beate virgini in sua
morte est : quod ipsa mortua est si-
ne omni timore : cum Certissima
assecuracione Harmad malazt : me-
let to̗n urunk Cristus edo̗s anau-
al halalanak ideien imez : hoǵ ak-
ara o̗tet megh halnia : mindo̗n-
felelo̗mnel kil : bizonsagos batorsa-
-gal : hoǵ keǵek Ionkab meǵ ertesek : 
Nemel embo̗ro̗k felik az halalt : ug-
an termezetbo̗l : Nemelek felik az
gonossagert : melet to̗ttenek : Nemel-
-ek felik touaba halaloknak ideien
o̗rdo̗go̗knek gonossagokat : Nemelek
felik meges az halalt az bizontal-
ansagert : mert nem tugia embo̗r : ho-
gh ha zeretetre auagh d gilo̗segre
meltho leǵo̗n : mint az bo̗c monga · 
azert felik istennek iteletit Sed in-
beata uirgine nullum horum locum
habuit De az bodok zÿz mariaba : 
ezo̗k helt nem ualnak : Mert az hal-
alt


{353}
{177r}
nem feliualʼa : mert az o̗ fianak keu-
ansaganak zeretetiuel ǵeriedo̗zuen : es
malaztnak edo̗ssegeuel telles leuen · 
keuanuala az testo̗l el feso̗lnie : es
Cristussal lenie Touaba tugia uala
o̗ hoǵ istennek ellene Cak bocianan-
do kepen sem uetko̗zo̗t : azert semi gon-
oztul o̗ nem felt : Az iteletnek senten-
ciaiat sem felthe : mert tugiauala ho-
gh az istennek anianak lehetetlen uo-
-na karhoznia : so̗t zÿksegh uona iduo̗-
zo̗lnie : es mindo̗no̗knek fo̗lo̗tte fel ma-
-gaztatnia Denique ipsa afilio impe-
-trauit : uegre zent fiatul o̗ ezt me-
gh neiere : hoǵ az o̗ lelke testebo̗l ki
menuen : eǵ o̗rdo̗go̗t se latna : es eǵes
neki ne arthatna : Mindezo̗kbo̗l azert
megh tecik : hoǵ az bodok zÿz maria / 
mindo̗nfelelo̗mnel kil : so̗t nagh bator-
sagal es lelki : Testi : isteni edo̗sseǵel ha-
-la megh O mel bodok uot az zÿz m-
arianak ez ellen testbo̗l ualo ki men-
etÿ O en edo̗s isteno̗m : ha akoron en
ielo̗n uotam uona : mel nagh aietatos-
saǵal : mel negh alazatos ko̗no̗rǵessel · 
es mel nagh sirassal : enno̗n magam-
-at neki aianlottam uona : hoǵ meno-
rzagba zent fia elo̗t : rolam bino̗s-
ro̗l el ne feledko̗zo̗t uona O hiu lel-
o̗k : gondoliad megh : az zÿz marianak


{354}
{177v}
meltosagat es zentseget : es magadat
mindo̗n aietatossaǵal aianliad o̗ neki
es o̗tet keried : sgakorta hÿad : hoǵ az o̗
zent fianak zeretetiert : meltoltassek
neko̗d malaztot es dico̗sego̗t niernie amē
Secundum erit de eius felicissima Corporis
et anime Glorificacione Masod lelkÿ
tanusagtok lezo̗n : az bodok zÿz maria-
nak testenek es lelkenek bodoksagos
megh dico̗itesero̗l : Mel melle sokan ke-
to̗lko̗dnek ebbe : hoǵha az bodok zÿz
maria : mind testebe es lelkebe fel uet-
eto̗t lego̗n meno̗rzagba : es tekelleto̗sse-
ǵel megh dico̗iteto̗t leǵo̗n : mikepen zent
fia urunk iesus Cristus : Ielo̗sben mert
az bodok zent ieronimus azzonunknak
Ez napiaro̗l to̗t predicacioiaba : ezt hat-
ta leǵo̗n ketsegbe : de maǵa aniazent
eǵhaztul ez keǵo̗sso̗n hitetik : es vallat-
tatik : Vgian ezert az bodok zent agosto-
n doctor sok okossagokal bÿzonuithia · 
hoǵ mikepen urunk iesus Cristus tes-
tben lelo̗kben az bodoksagba uaǵon : ez-
o̗nkepen az o̗ zent aniaes azzonūk
zÿz maria Ennek keǵek bizonsaga-
ra tÿzo̗nket okossagokat uehetunk : ol
mint tÿzo̗nket Cillagokat : kikel az bo-
dok zÿz maria diceko̗dik menorzagba · 
kego̗sso̗n elmelko̗dheto̗k azert : hoǵ az-
zonunknak menbe uetelenek napian · 


{355}
{178r}
akaruan urunk Cristus edo̗s ania-
nak naǵ tÿzto̗ssego̗t tenie : Embo̗ri
elmelko̗des zerent tanaćot tartha
az anǵalokal : es az zento̗kel : es mon-
-da nekik : Im ielo̗n uagon az ido̗ : ki-
-be az en zent aniamnak lelke az test-
-bo̗l ki io̗uendo̗ : es menorzagba nagh
tÿzto̗ssegel helho̗ztetendo̗ : Minemo̗ tiz-
to̗ssego̗t ilek azert az o̗ zent lelkenek
es testenek teno̗m ? kinek mehebo̗l ue-
uem enfel ez zent testo̗t : holot kilenć
honapik nugouam : ezutan engo̗met
ez vilagra zile : zÿzei teieuel fel tartha
neuele : Neko̗m telles eleto̗mbe zeretet-
el zolgala : es en ritham ken zenuedo̗-
-n : es megh halon igen ko̗no̗ro̗le Tunc
omnes sancti et angeli Tehat mind az
zento̗k es anǵalok : vrunk elo̗t le es-
uen : es o̗tet dićeruen mondanak : Na-
gh ur : es nagh az o̗ hatalmassaǵa : es
az o̗ bo̗ćessegenek ninchen zama : Mo-
ndanak touaba : Vram teueled uag-
on az bo̗ćessegh : Melʼ iol tugia az the
miuelko̗deto̗det : mel Ielo̗n lo̗n mi-
koron ez fo̗det es tero̗mted : Es tugia
uala miuona kellemeto̗s az the zo̗-
meidnek elo̗tte : Az the vekhetetlen
bo̗ćesego̗d azert ueǵezeel : Mert igaz-
nak lattatik the zolgaidnak : hoǵ
az the zent aniad mindo̗n tÿzto̗sse-
-gel


{356}
{178v}
es dicerettel testbe es lelo̗kbe megh
dico̗ittetuen : menorzagba fel uetessek · 
neko̗d iogodra helho̗ztessek : hoǵ uel-
-ed eǵeto̗mbe orzagolion mind o̗ro̗k-
un o̗ro̗ke : Es iǵ ekkepen az mendo̗-
nhato isten : el veǵeze : hoǵ o̗tet testbe
lelo̗kbe az dićo̗segre fel vinne : es Teste-
be : lelkebe megh bodugutana : Ezth
keǵek igh akara : hoǵ az fel vitelbe m-
enorzagba : mindo̗n kar o̗tet tÿzto̗lne · 
es mindo̗n karbaualok okossagokal
bÿzonutanak : meltan menorzagbaua-
lo ueteleth Primo ergo angeli pro-
bauerunt eius dignam assumpcion-
-em : racione perfectionis Elo̗zo̗r azert az
angalok bÿzonutak az o̗ meltan m-
enorzagba ualo uetelet : az tekelleto̗sse-
gnek okossagaual : imelleten kepen
Az istennek ania mikepen hoǵ mi-
ndo̗n anǵaloknal es zento̗knel naǵ-
ob zent : Mel ol tiztasagos : hoǵ zenth
anselmusnak mondasa zerent : istennek
alatta az o̗ tÿztasaganal nagob nem er-
thettetik : Ezo̗nkepen Tekelleto̗s bodoksa-
-got kel uallania : mindo̗n angalok-
-nak es zento̗knek fo̗lo̗tto̗k : de az an-
-galok ol tekelleto̗s bodoksagot ualnak · 
hoǵ az dico̗ssegtul : Cak eǵzo̗mpillantas-
iglanes megh nem foztatnak : Ezo̗nkep-


{357}
{179r}
pen az zÿz marianak lelkenekes : ne
m kelle az tekelleto̗s bodoksagtul Cak
eǵzo̗mpillantasigh es megh foztatnia · 
de ha azzonunknak lelke testenelkil
ueteto̗t uona az bodoksagra : miertho-
gh mindo̗n lelo̗k : termezetzerentualo
hailandosagot ual az o̗ testeho̗z : ebbo̗l
ez ko̗uetko̗znek : hoǵ azzonunk maria-
-nak lelke : mikepen az to̗b zento̗knek
lelko̗kes : az tekelleto̗s bodoksagtul me-
gh foztatot uona enneben : mert az o̗
lelke keuansagot uallot uona az o̗ tes-
teho̗z : es nem uallana az tekelleto̗s
bodoksagot annera : mint az angalok · 
melet tartanunk alkolmatlan : Mert
ugh eno̗ko̗l aniazent eǵhaz rola ex-
altata est sancta dei genitrix super
Choros angelorum et cetera fel magaztaltatek
istennek zent ania : menorzagba az
angaloknak karok fo̗lo̗t : Vgmond ze-
nt agoston doctores : Tekelleto̗ssegel az
a bodok : aki mind ualia azt amit
akar : de az edo̗s zÿz marianak lelke
termezetzerent keuania : az o̗ <k ?> teste-
nek megh bodogulassat : tehat ebbo̗l
ko̗uetko̗zik : hoǵ o̗ neki testebe lelke-
be megh kelle bodogulnia secundo pri-
mi parentes probauerunt eius dignam
assumpcionem : racione exempcionis : 
Masoćor az mi elso̗ zileink : bizo-


{358}
{179v}
nutak azzonunknak meltan men-
orzagba ualo uetelet : az kiuetelnek
okossagaual : Imelleten kepen Mind-
o̗nhato retteneto̗s es felendo̗ vr Isten · 
aldot uaǵ the : es aldot az the zent an-
-iad : bÿzon o̗ meltho testeben es lelke-
be megh bodugutatnia : Ezert mert
az istennek ania : ki uetetek euanak
atk'abol : melet uristen o̗re'a ada az
binert : so̗t euanak mindo̗n atkia : ziz
marianak aldomasara valtoztatek · 
Ezert monda vristen euanak : mo-
ises iria elso̗ ko̗nuenek harmadik
rezeben : Megh sokasitom az the kes-
sero̗segidet : faidalomba zilo̗d az the
fiaidat : es az firfivnak hattalmassa-
ǵa alat lez : es o̗ vralkodik the rait-
-tad Sed ab his beata virgo exempta fu-
it : de ezo̗kbo̗l azzonunk ki uetettek · 
mert o̗ uala zeplo̗tellen zÿz : ki faid-
alomnalkil foǵada zent fiat : nehesse-
gnel kil vissele : kennal kil zÿle : es az-
zoniallatoknak mindo̗n kenzenued-
esso̗kbo̗l ki uetetek : Ezt ielo̗nthe zenth
lelo̗k isten : az bo̗chnek zaia attal mo-
-nduan : tota pulcra es amica mea : Mi-
ndo̗no̗stulfogua zep uagh en iego̗sso̗m · 
Es zeplo̗ ninchen the benned : mert az
ziz mariaba : sem lelki : sem testi zeplo̗
nem uala : Touaba firfiunak hattal-


{359}
{180r}
massaǵa alʼa sem uettetek : mert o̗
mind firfiaknak : mind azzoniallat-
oknak azzona : o̗ ki megh rontha az
kegonak feiet : igaz azert es melto
hoǵ ki ueteto̗t leǵo̗n : amaz ko̗zo̗nse-
ǵo̗s atokbol : por uagh es porra lez : Mo-
-nda uegre adam : Melto uram isten
hoǵ mikepen the enǵo̗met : es az en ie-
go̗sso̗meth euat : helho̗ztetteluala ez
fo̗di paradicomba : az artatlansagnak
no̗mo̗s alapatiaba : vghoǵ ha az the pa-
rancolatodat megh tartottok uona : so-
ha porra es hamuia lo̗tto̗nk uona : Ez-
o̗nkepen az the aniad : az bodok zÿz
maria : ki mindo̗n the parancolat-
-idat tekelleto̗sso̗n megh tartotta : ez
meltosagot ualia : hoǵ ueled eǵeto̗m-
-be az menei paradicomba helho̗ztessek
testbe es lelo̗kbe tercio sancti patria-
rche harmachor az zent patriarkak
bÿzonutat : az o̗ menorzagba ualo vet-
teleth : az tÿzto̗ssegnek zalasanak ok-
ossagaualʼ : imelleten kepen : Az ańanak
tÿzto̗sseǵe zalʼ az fivra : Enneten vag-
-on hoǵ ualami tÿzto̗ssego̗t az istennek
anianak tezunk : ezt az istennek tetet-
-ik : ki o̗to̗le ziletteto̗t : hoǵ azert az vr
iesus Cristus : az o̗ aniaba dicertessek · 
mikepen o̗ dico̗ssegenek zekibe : melto
hoǵ isten utan Mennel nagob tÿzto̗s-


{360}
{180v}
sego̗t aǵon neki menorzagba : mind te-
stbe mind lelo̗kbe : Erro̗l monda zenth
agoston doctor : az zÿz mariarol : Isten-
-nek zekinek : vrnak hazanak : Cristus-
nak hailokanak : melto testbe es lel-
o̗kbe ot leni : ahol ur Cristus uaǵon
Quarto sancti profetę Neǵećo̗r az
zent profetak bizonutak azzonunk-
-nak meltan menorzagba ualo uetel-
-et : az Io̗uendo̗ mondasnak okossaga-
-ual : mert az profetak zent lelo̗k iste-
nto̗l zoltanak Io̗uendo̗ket : vrunk Cr-
istosrol : es az o̗ zent ańarol : melto az-
-ert : hoǵ az o̗ mondasokba hiueknek
talaltassanak : de sok profetaknak m-
ondasi illetik azzonunknak testebe le-
-lkebe menorzagba ualo vetelet Vnde
dauit ait Astit regina a dextris
tuis et cetera kiro̗l ugmonda dauit : al az
keralne azzon : az the Iogodra ara-
nas o̗to̗zetbe : ko̗rno̗l uetetuen killo̗-
-mb killo̗mb zino̗kel : Az arannak
keǵek imelleten tulaidonsaǵa uag-
on : hoǵ o̗ megh nem rosdasodik : sem
megh nem rotad : ezo̗nkepen az zÿz
marianak testenek sem kelle megh
rotadnia : touaba vǵ monda az bo̗ć-
es surge propera amica mea kelfel : 
sies en Iego̗sso̗m : kiben ielo̗nthi az
zonunknak testebeualo fel tamadasat


{361}
{181r}
Az bodok zent Ianos euangelista es
ira azzonunkat : latasarol irt ko̗nue-
be Napal ko̗rno̗l ueteto̗t azzonnak : 
mel mondas nem illeti az lelko̗t : ha-
nem az testo̗t : Monda azert moÿses
profeta urnak : emleko̗zel megh vram · 
mert enneko̗m parancolal hoǵ neko̗d
zo̗uetsegnek zekrenet Cinalnek : mel
zekrēt akarad hoǵ az setim neuo̗ fa-
bol Cinalnam : mel fanak eleten tu-
laidonsaǵa uaǵon : hoǵ megh nem ro-
-tad : sem az fergektul megh nem ra-
gathatik : Ez fa azert uram isten pe-
ldazia az the zent ańadat : mikepen
azert az zo̗uetsegnek zekrenebe lakoz-
-al : es feleleto̗t onnan ać ualʼa : ezo̗nkep-
en zent ańadnak mehebe : touaba mi-
kepen az fa : kibo̗l az zo̗uetsegnek zek-
rene Cinaltatot uala : rothatatlan : ez-
o̗nkepen zent ańadnak testenekes rot-
hatatlannak kel leni : azert testbe lelo̗k-
be fel kel tamaztatnia : es menorzag-
ba mindo̗n kar angaloknak fo̗lo̗tte
fel kel magaztatnia Quinto discip-
uli beati o̗tto̗ćo̗r bizonutak azzonu-
-nknak meltan menorzagba ualo
uetelet : az zent tanituanok : Az zol-
galatnak okossagaual : Mert vrunk
Cristus zoluan az tanituanoknak
Vǵ monda : zent Ianos euangelista iria
qui mihi ministrat me sequitur


{362}
{181v}
aki enneko̗m zolgal : engo̗m ko̗ueso̗-
-n : es aholot en uagok : ot lezo̗n az en
zolgames : de az istennek ania : min-
do̗no̗knek fo̗lo̗tte zolgalt urunknak · 
elo̗zo̗r : meheben zolgaltata tÿztasagos
uert : Masoćor zilettetuen zolgaltata
zÿzei teiet : harmaćor telles eletebe zol-
gala killo̗mb killo̗mb keppen : azert
melto hoǵ ahol Cristus uaǵon : az o̗
zolgaloiaes tudniamint edo̗s ania : te-
stebe es lelkebe leǵo̗n Sexto sancti
martires hatocor az zent martiro-
-mok : bizonutak azzonunknak melt-
tan menorzagba ualo uetelet : az m-
egh bo̗ćo̗lesnek okossagaual : imez kep-
pen : Iruan uaǵon az martiromok-
rol dauid profeta miat Preciosa in-
conspectu domini mors sanctorum eius dr-
agalatos urnak zine elo̗t : az o̗ zen-
tinek halala : ha azert az zento̗knek
halalok dragalatos : Az o̗ ańanak
halala sokal dragalatosbnak kel le-
-ni : mert o̗ mindo̗no̗knel dragalat-
osb es zentsego̗sb : Nem uona kegek az
o̗ halala dragalatos : ha testbe es lel-
o̗kbe nem elne : hat ebbo̗l ko̗uetko̗zik
hoǵ testbe es lelo̗kbe menorzagba kel
vitetnie : es az o̗ zent testenek az vt-
oso ko̗zo̗nsego̗s fel tamadast nem
kel uarnia Septipo sancti Confessor-
es hetećo̗r bizonutak azzonunknak


{363}
{182r}
meltan testbe lelkebe menbe uetelet
az zent Confessorok : Az megh mere-
-snek okossagaual : Imelleten kepen : 
Iruan uaǵon zent lukać euangeli-
omaba quacumque mensura <me-
nsura> mensi fueritis : remecietur vobis : 
valaminemo̗ mertekel merendito̗k · 
vizont aual merik nekto̗k : vguaǵo-
n touaba irua : zent mathe euang-
-eliomaba Reddet unicuique secundum opera
sua megh fizet tudniamint az ist-
ten : kinek kinek mind az o̗ miuel-
ko̗dete zerent : urunknak mondasa · 
de az bodok zÿz maria : teue az Ioth · 
es mertekle az o̗ erdo̗met : mindo̗n
embo̗ro̗knek erdo̗mo̗knek fo̗lo̗tte : Az
erdo̗mho̗z keǵek kel az Iutalomnak
hassonlatosnak lenie : mert dauit pro-
fetanak mondasa zerent : malaztot
es dico̗ssego̗t ad ur : Az istennekes az-
ert az bodoksagot kelle azzonunknak
erdo̗mezerent mertekleni : Mel killo̗-
mben nem lehethe : hanem iǵ : hoǵ teste-
be es lelkebe megh bodugutatnek : Octa-
uo sancte uirgines Nioćaćor bÿzon-
-utak azzonunknak meltan teste-
be lelkebe menbe uetelet : az zenth
zÿzek : az romhatatlansagnak okos-
-sagaual : imelletenkepen : Miert hoǵ
az bodok zÿz maria : egez zÿz uala · 


{364}
{182v}
nem kelle az o̗ testenek megh rot-
-hadnia : de menorzagba zent fia mel-
le helho̗ztetnie : Mert am zent lel-
o̗k isten monda az bo̗ćnek zaia
attal Incorrupcio facit proximum
deo : Az egezsegh az az az tÿztasak · 
ko̗zel tezo̗n istenho̗z : kezdek toua-
ba eǵeto̗mbe az zent zÿzek azzonu-
knak tÿzto̗ssegere eno̗klenie : Az bo̗ć-
-nek mondasat hec est que nes-
-ciuit thorum in delicto Ez mel
nem esmert bint hazassagba : valʼ
ǵo̗mo̗ćo̗t az zent lelko̗knek nezes-
-ebe Nono omnes generaliter electi
killenćo̗r bÿzonutak azzonunk-
nak meltan menbe vetelet : ko̗zo̗-
-nseǵel mind az valaztattak es ze-
-nto̗k : az valaztasnak okossagaual · 
monǵak ualʼa azert : aniazent eǵha-
znak diceretet : valazta o̗tet isten : es
o̗ro̗ktulfogua valazta : az o̗ hailok-
aba lakoztattia o̗tet : melto azert ho-
gh ha az zento̗k : es az o̗ testo̗k sok kep-
-pen tÿzto̗ltetnek ez fo̗do̗n istennek
zo̗rzessebo̗l : sokkal Ionkab az isten-
nek anianak testenek kel tÿzto̗ltet-
-nie menorzagba : Touaba nemel ze-
nto̗knek testo̗k megh mastes eǵezzen
tartatnak : sokaknak touaba testo̗k
Coda tettellel aiandokoztattak m
egh


{365}
{183r}
Istento̗l : Nekieknek keǵek koporso-
iok anǵali kezto̗l Cinaltattak : mint
zent kelemene : es zent katherina'e :-
Mikoron azert az bodok zÿz maria-
-nak teste : leǵo̗n mindo̗n zento̗knek
testo̗knel meltosagosb : hat mindo̗n
zento̗knek testo̗knel Ionkab kelle tÿz-
to̗ltenie : de lattiok hoǵ teste ez fo̗do̗n
nem tizto̗ltetik : hat menorzagba kel
tizto̗ltetnie : houa testbe lelo̗kbe felkel
vetetnie decimo deus spiritussanctus
tÿzecćo̗r bÿzonuta azzonunknak me-
-ltan menorzagba vetelet : zent lelo̗k
isten az telles letelnek okossagaual · 
Imelleten kepen : Az istennek zent an-
-ia : mindo̗no̗knek fo̗lo̗tte telles mal-
aztal : Ezert monda az anǵal neki sp-
iritussanctus super veniet in te Az zent
lelo̗k isten fo̗lo̗l Io̗ the reiad : az az
mindo̗no̗knek fo̗lo̗tte bo̗ssego̗sben Io̗-
the read : nem Cak lelko̗dbe de meg
testo̗dbe es : azert neki tellesnek kelle
leni malaztal : mind testebe mind
lelkebe : bÿzon telles uala azzonūk
marianak arciaia malaztal : vǵ
annera hoǵ Cak eǵ tekenteteuel · az
gonoz keuansagot masba megh ot-
tÿa uala : feiees telles uala malaztal · 
agakarta ualo isteni elmelko̗desnek
miatta : telles uala mind zaia : mind


{366}
{183v}
aiaki : dauit profetanak mondasa
zerent : o̗ntetek malazt az the aiak-
idra : ol igo̗n tellesso̗k ualanak kegek
malaztal az o̗ aiakÿ : hoǵ o̗neki mi-
ndo̗n igeire : mint az zent euange-
liom ualia : Codak tetetenek : o̗neki
eǵ ko̗zo̗netire ersebo̗t azzon malazt-
tal be tellesso̗dek : es neki o̗t igeire
tudniamint leǵo̗n neko̗m az the bez-
edo̗t zerent : Istennek fia le zalla m-
enorzagbol Item aures eius plena
erant gracia touaba az o̗ fileies tel-
lesso̗k ualanak malaztal : mellek
erdo̗mlek halania nem Cak anǵal-
-oknak bezedo̗ket : de megh az istenek
fianak Cristusnak bezedetes : kezeies
tellesso̗k ualanak malaztal : mert er-
-do̗mlek illetnie az istennek fianak
zent testet : ezo̗nkepen mellʼe es emlei · 
kÿk erdo̗mlek emtetnie az istenek
fiat : Melto azert hog az o̗ zentsego̗s
testenek tagaÿ : legenek menorzag-
-ba tellesso̗k dico̗ssegel : mikepen ho-
gh ez vilagba es telleso̗k uotanak
malaztal vndecimo dei filius
tÿzo̗n egećo̗r bÿzonuta azzonunk-
nak meltan menorzagba ualo ve-
telet : az istennek fia vrunk iesus · 
az egesso̗lesnek okossagaual : imig-


{367}
{184r}
en : Az test mel eǵesso̗tetek az isteni
termezetho̗z : nem kelle megh rotha-
-dnia : de az ko̗zo̗nsego̗s fel tamad-
-as elo̗t fel kelle tamadnia : es dico̗-
-ittetnie : dauit profetanak monda-
-sa zerent : ki ugh monda Non da-
bis sanctum tuum videre Cor-
rupcionem : nem ać az the zento̗-
dnek romlast latnia : Miert kegek
hoǵ az en testo̗m eredeto̗t vo̗t az en
zenth anamnak testeto̗l : Azert mi-
kepen az en testo̗mnek nem kelle m-
egh rothadnia : ezo̗nkepen az o̗ teste-
-nekes : es az ko̗zo̗nsego̗s itelet elo̗t fel
kelle tamaztatnia : es menorzagba tes-
tbe lelo̗kbe fel magaztaltatnia duo-
decimo dei patris potencia tizo̗n-
ketto̗ćo̗r bizonuta azzonunknak
meltan testbe lelo̗kbe menorzagba
ualo vetelet : az attÿaistennek ha-
talmassaǵa : az fel magaztalasnak
okossagaualʼ : imelleten kepen : melto
uala hoǵ en attÿa isten az en zent
fiamnak aniat : mindo̗n tero̗mto̗t al
latoknak fo̗lo̗tte fel magaztalnam : 
mind az en fiamnak fogadasaba : mi-
-nd zilesebe : es mindo̗n malaztoknak
adasaba : hoǵ be telleso̗dnek az o̗ mo-
ndasa ki uǵ monda fecit mihi magna
qui potens est : et sanctum nomen eius : 


{368}
{184v}
tho̗n enneko̗m naǵot : aki hattalm-
as : es zent az o̗ neue : Ezo̗nkepen m-
elto lo̗n hoǵ kiualtkepen ualo m-
alaztombol : testebe lelkebe menorza-
gba fel uetessek : es ot mindo̗no̗knek
fo̗lo̗tte fel magaztaltassek ¶ Ennek
keǵek Ioban ualo hitelere peldaes
oluastatik dum enim beatus anth-
-onius ordinis fratrum minorum : Mikoron
az bodok zenth antal : ki kisseb at-
tifiaknak zo̗rzetebo̗l ualo uala : M-
egh elne : zent Ieronimus doctorn-
-ak innepe elo̗ue Io̗uen : nem akara
az veterniere be menie : megh ha-
boroduan zent Ieronimusnak elle-
ne : ezert hoǵ zent ieronimus az ass-
umpciorol irt prdicacioiaba : azzon-
-unknak testebe menbe uetelet ketse-
gbe hattauona : Ime azon etzaka is-
-tennek anǵala zent antalnak ielo̗nek · 
az cellaba : es monda neki Miokaert
nem akarz antal meno̗d az veter-
niere : tehat o̗ moda megh haragut-
nak magat zent ieromimꝰ ellen : ez fo̗-
lo̗l megh mondot okert : es Ime nem
sok ido̗ el muluan : Azzonunk ma-
ria es naǵ feno̗ssegel : es angaloknak
soksagaual neki ielo̗nek : es zenth
antal legottan terdre esuen : kere
azzonunkat : hoǵ o̗tet erro̗l bÿzonos-
sa tenne : hoǵ ezt o̗ batorsagal pre-


{369}
{185r}
dikalhatna : tehat az bodok zÿz ma-
ria erro̗l o̗tet bÿzonossa teue : es pa-
rancola neki hoǵ batorsagal p̄dik-
allana : Ezo̗nko̗zbe az bodok zenth
ieronimuses naǵ feno̗ssegbe ot iel-
o̗nek : es monda zent antalnak : Az-
ert nem uallottam en ez fo̗lo̗l me-
gh irt p̄dikacioba : azzonunknak
testebe menbe uetelet : mert en erro̗l
bÿzonos nem uotam : haǵam kegek
ketsegbe ezert : hoǵ az bodok zÿz ma-
ria sokaknak magat megh ielo̗nte-
ne : es erro̗l o̗ket bÿzonossa tenne · 
ezt megh monduan : mind azzonunk · 
mind zent ieronimꝰ : es mind az ang-
-alok meno̗rzagba menenek : zent an-
-tal keǵek marada naǵ lelki viga-
-sagba : es ezutan migh ele : azzonu-
-nknak mind testebe : mind lelkebe
menorzagba ualo uetelet batorsa-
gal p̄dikalla Ad propositum ita-
que redeundo Az elkezdo̗t mondas-
ra azert teruen : kego̗sso̗n megh go-
-ndolhattiok : hoǵ mikoron mind
az zento̗k ez fo̗lo̗l megh mondot kep-
pen : azzonunkat dićertek uona · 
es okossagokal o̗tet testebe menor-
zagba fel vetetnie bizonutottak uo-
na : Tehat az zent haromsagh iste-
n parancola : monduan az dauit


{370}
{185v}
profetanak mondasat Sumite ps-
almum et date tÿmpanum et cetera veg-
eto̗k az dicereto̗t : es agiatok az
dobot : o̗ruo̗ndeto̗s eno̗ko̗t hegedo̗-
-uel : eno̗ko̗leto̗k kirtel : ez feluetel-
nek napian : tehat Ime vrunk
iesus mind az angalokal es zento̗-
kel : azzonunknak testeho̗z mene · 
es imezt kezde mondania surge
propera amica mea et cetera kel fel sÿes
en Iego̗sso̗m : en zepsego̗m : es Io̗uel · 
Io̗uel ez vilagbol es Im megh ko-
ronaztatol : Es ekkepen fel tamada
az bodok zÿz maria naǵ dićo̗sse-
go̗s testel : es menorzagba fel vitet-
-ek : es ot mindo̗n kar angaloknak
fo̗lo̗te fel helho̗ztetek O Azert hiv
lelo̗k : gondoliad megh menorzagba
ez mai napon mel nagh o̗ro̗m es
vigassak lo̗n O az bodok zÿznek
es mel igo̗n nagh o̗ro̗me lo̗n O m-
-el kiielo̗nthetetlen dićo̗sege lo̗n : the
es O aietatos lelo̗k : ez o̗ruo̗ndeto̗s
napon az zÿz mariaual o̗ro̗luen : m-
aǵad neki aianlʼad : es o̗tet nagh
keuansagal hiaid : o̗ hoz'a kaiaćh · 
o̗ hozia ohać : hoǵ az bodoksagba ro-
lad megh emleko̗zek : es az ki ielo̗nt-
hetetlen Nagh bodoksagba : tego̗des rezesse
tego̗n αmen


{371}
{186r}
Tercium erit de eius mrtis m-
odificacione harmad tanusagtok
lezo̗n az zÿz marianak halalanak
modissagarol : Mel melle tudnūk kel · 
hoǵ az apastalok mikoron az zenth
lelo̗k istennek el vetelenek vtanna · 
ez vilagnak killo̗mb killo̗mb zeǵel-
etire : predikalasnak okaert el ozlot-
-tanak uona : Azzonunk maria ma-
rada ierusalembe : ahazbaahol zent
fia az vek uaćorat to̗tte uala : adek
azert azzonunk eǵ napsem ezik uala · 
mignem zent fianak ken zenuedisenek
helit el Iariauala : el meǵo̗n uala az-
-ert oda : ahol imadkozek : ahol megh fo-
gatek : es ko̗to̗ztetek : annasnal hol ar-
cul verettetet : ennen meǵo̗nuala ka-
ifashoz : hol hamissan vadoltatek : enne-
n pilatoshoz : hol megh ostoroztatek : es
koronaztatek : es halalra sentenciaz-
-tatek : ennen erodesho̗z hol megh Cuf-
-oltatek : ennen az kopazto hegre : hol-
megh fezittetek : es vegre az koporsoho-
oz holot el temettetek : es mind ez hel-
o̗ko̗n tezo̗nuala naǵ edo̗s elmelko̗d-
-eso̗keth : es ezutan ezÿ uala oztan iste-
nek anǵalatul hozt elesego̗t quadam
igitur die cum In filÿ desiderium Eǵ ne-
minemo̗ napon azert : mikoron az zÿz-


{372}
{186v}
nek zÿue fiahoz ualo keuansagba zok-
-asanak fo̗lo̗tte Ionkab fel ǵeriedo̗t uo-
na : kezde naǵ aietatossaǵal : naǵ oha-
-itassal : es naǵ sirassal imezo̗ket mond-
ania O en edo̗s fiam O en edo̗s zilo̗ttem
iesus ? bizonal keuannek Imar az tes-
-to̗l fesleno̗m : es ueled eǵo̗t leno̗m · 
vaÿ uona Ielo̗n azora : kiben az dićo̗sse-
gben teǵo̗det lathatnalak : ezo̗ket es ez-
o̗kho̗z hassonlatossokat monduan az
bodok zÿz maria Ecce mox angelus
cum multo lumine eidem astitit : Im
legottan istennek anǵala : naǵ feno̗s-
seǵel neki ielo̗nek : es naǵ tizto̗ssegel
mint istennek anianak neki ko̗zo̗n-
-ne : es monda : Iduo̗zlegh aldot zÿz ma-
-ria : veǵed annak ko̗zo̗netit : ki iduo̗sse-
-go̗t ada Iakobnak : Ime az the zent fi-
-ad az vr iesus Cristus : teǵo̗det tizto̗l-
-eto̗s aniat uar : harmad napon azert
az testbo̗l ki ueteto̗l : es az bodoksagra
viteto̗l : hoǵ az the ielo̗n uotodal az m-
enei karokat megh vidamućad : es az
zent lelko̗ket megh vigaztaliad Ecce
autem ramum palme Ime kegek
paradicombol hoztam neko̗d eǵ pal-
mafa akat : melet halalodnak vtan-
na elo̗tted vites : ez vtan ada neki eǵ
giaz ruhates : hoǵ halalanak vtanna


{373}
{187r}
testet abba o̗to̗ztetne : tehat az bod-
-ok zÿz maria terdre esuen : zent fia-
nak naǵ halakat ada : es zent fiat-
-ul ket kerest kere Elso̗t imezt hoǵ
minekelo̗tte megh halna : zo̗meiuel
lathatna az apastalokat : hoǵ o̗k ie-
lo̗n leuen adna megh lelket : es o̗k
temetnek eles testet Mast imezt : ho-
gh halalanak ideien o̗rdo̗go̗knek
<z> retteneto̗s zino̗ket ne latna : kinek
monda az anǵal : Mioka'ert felo̗d az-
zonom latnod az ǵo̗noz lelko̗ket : Mi-
koron the rontottad leǵo̗n megh az
o̗ hattalmassagokat : de maǵa leǵo̗n
az the keresso̗d zerent : ezo̗ket mond-
uan az anǵal : menorzagba mene : Az
palma fanak keǵek leuele : iǵo̗n fe-
nlik uala : es feno̗sseǵebe az ezistnek
hassonlatossagat ualia uala : es az o̗t-
-et latoknak aietatossagot ad uala at
beata virgo in magna Consolacione
spiritus relicta : Az bodok zÿz maria
keǵek : naǵ lelki vidamsagba mar-
aduan : legottan hoza hiua az zent
zÿzeket : es zent azzonokat : kik uele
valanak : es nekik megh ielo̗nthe
zent fianak akarattiat : Tehat azok
egeto̗mbe nagh sirassal kezdek monda-


{374}
{187v}
nia O zentsego̗s O mindo̗n azzonok-
nakfo̗lo̗tto̗k aldot : ne haǵ minketh
aruaiul : Azzonunk maria kegek
megh vigaztaluan o̗ket monda : ha
thi az thi testifiatoktul nem keua-
-ntok Cak keuesse es el zakadnotok · 
miert nem kel tehat enneko̗m : ana-
nak es zÿznek keuanom : az en zent
fiāhoz mento̗met : ki mindo̗no̗knek
elethe : es az Ioknak Iutalma hec
Cum agerentur Mikoron ezo̗k Ce-
leko̗ttetnenek : lo̗n hoǵ mikoron ze-
-nt Ianos p̄dikallana efessomba : Na-
gh hertellenseǵel az ek megh do̗rdo̗le · 
Es o̗tet feno̗s ko̗d ko̗rno̗l ueuen fel
ueue : es azzonunknak Cellaianak ai-
toia elo̗t le teue : es az aiton Cerǵetue-
en be mene : es nagh bo̗ćo̗llettel zÿz
zÿznek ko̗zo̗ne : kit az bodok zÿz mar-
ia latuan : az nagh o̗ro̗mnek miatta
magat ko̗nhullatastul megh nem ta-
-rthata : es monda zent Ianosnak filÿ
Ioannes memor esto verborum zere-
to̗ fiam ianos : emleko̗zel megh az the
mesto̗ro̗dnek bezedero̗l : kiuel engo̗-
m neko̗d anaiul aianlʼa : es tego̗d
neko̗m fiuiul : Ime vrtul el hiuattat-
<u ?> am : az embo̗ri termezetnek ados-


{375}
{188r}
sagat megh fizeto̗m : Az en testo̗met
azert az el temetesre neko̗d aianlo-
-m tunc ille tehat az bodok zent
ianos : az fo̗dre le esuen nagh siras-
sal kezde mondania O Iaÿ ennek-
o̗m en isteno̗m : Miert ać mi reank
el nagh kessero̗ssego̗t : hoǵ ez mi zo̗r-
zetunknek mesto̗ret : zentsegnek tik-
-o̗reth : minekunk eǵetlen egh o̗ro̗m-
-unketh el ueǵed mast ko̗zo̗lunk ? Az
bodok zent Ianos azert ezo̗nkepen sir-
uan : megh mutata neki azzonunk
az palmanak aǵat : es az gÿaz ruhat
dixit quoque uirgo ad iohannem es
monda zent ianosnak : ez palma
aǵat vitessed en elo̗ttem : mikoron
az en testo̗met el temetesre vizito̗k · 
Tehat monda zent ianos O vaiha
ethuonanak mind az apastalok : es
attÿamfiai : hogh neko̗d azzonom m-
asth alkolmas zolgalatot es tÿzto̗sse-
go̗t tehetnenk : Ezo̗ket monduan
zent Ianos : mind az apastalok ahol-
ot predikalnak uala : feno̗s ko̗dtul
feluetetenek : es azzonunknak Cel-
laia elo̗t le tetetenek : kik miko-
ron : eǵmasnak ko̗zo̗ntenek uona · 
Es ez dolgon iǵo̗n Codalkoznanak · 
mōgiak uala Valion mioka'ert ho-
zot minket ur : el nagh hertelen-


{376}
{188v}
seǵel ede : zent Ianos haluan oda be
az o̗ bezedo̗ket : el ki mene hozaiok · 
es nagh sirassal megh monda : az-
zonunkat ez vilagbol ki mula-
ndonak leni : melet o̗k haluan : kez-
denek nagh sirast tenie : Vegre az-
zonunkhoz be menenek : es neki na-
agh tizto̗sseǵel imigen ko̗zo̗nenek
Aue dei mater : gracia plena : Idu-
o̗z legh istennek ania : malaztal
telles : vr uaǵon the ueled : teuagh
aldot azzonoknak ko̗zo̗tte : Es aldot
the mehednek ǵo̗mo̗lche : kiknek
ko̗zo̗neto̗ket azzonunk imigen fo-
-gada : iduo̗zlegeto̗k thies En zenth
fiamnak valaztot tanituani : Es
mikoron az o̗ oda meneso̗knek m-
ogiat to̗lo̗k hallottauona : vriste-
-nth dicere : es ez vtan halalanak
mogiat nekik megh monda : es
az vtan az palma akat : es az gÿa-
zruhat nekik megh mutata : Az
apastalok ko̗zo̗t keǵek latuan zent
palt : o̗tet kiualtkepen tÿzto̗le : teh-
-ath zent pal azzonunk elo̗t terdre
esuen monda Aue impetracio m-
ei solaminis Iduo̗zlegh en vigasa-
gomnak megh niero̗ie : Iollehet hoǵ


{377}
{189r}
az Cristust az the zent fiadat teste-
be ne lattam lego̗n : de maǵa mi-
koron tego̗d latlak : nem killo̗mb
mint ha o̗tet latnam : ez napek po-
-ganoknak hirdettelek tego̗d istent
ziltnek leno̗d : ennapsagtulfogua
Imar tanutom o̗ket : tego̗det testbe
lelo̗kbe menorzagba felvetetnek
leno̗d : Tehat ez vtan kezdek az apas-
talok azzonunkat egenked dicern-
ie : elezteb azert az bodok zent pet-
-o̗r apastal monda Gaude celesti-
-um talamorum sponsa : o̗ro̗l men-
ei haznak iego̗sse : menei vilagossa-
gnak giertiatartoia : ki attal az
o̗ro̗k vilagossak ki ielo̗ntetek : Az
tho̗b apastalokes eǵeto̗mbe monda-
-nak : Iduo̗zlegh menorzagnak kir-
alne azzońa : Iduo̗zlegh anǵalok-
-nak azzońa : Iduo̗zlegh zent ǵo̗k-
-er : kibo̗l ez vilagnak vilagossak
tamada : o̗ro̗l dico̗ssego̗s : mindo̗-
-no̗knel zepsego̗sb : es miertunk
mindo̗nkoron Cristust Imaǵad
tunc virgo in medio eorum Tehat
az bodok zÿzes o̗ko̗zo̗tto̗k istent al-
-da : ez vttan mint az naǵ albert
doctor mongia Megh gonek : az o̗


{378}
{189v}
Confessorahoz : az zent Ianos eua-
ngelistahoz : de ualion mit gont
az bodok zÿz maria ? ha soha sem
halalos bint : sem bocianando bint
nem to̗t uala : Vǵ mondnak doctor-
-ok hoǵ az gonast to̗tte : az halalat-
lansagrol : hoǵ vristennek az anai
meltosakrol : anne halat nem ad-
hatot : minet kello̗t uona : ez vtan
conmunicalaes : es vegre az vtoso
keneto̗t es fel ueue De inde vestim-
enta funebria induens Ez vtan
az giaz ruhaba maǵat fel o̗to̗ztet-
uen : inte az zÿzeket kik vele va-
lanak : hoǵ az lampasokhoz es zo̗-
uendo̗ko̗kho̗z viǵaznanak : Azok
keǵek eǵeto̗mbe sirnak uala : es
imezt monǵak uala O mi vigaz-
talunk : miert hać minket arua-
-iul : Te uotal munkankba vigazta-
lunk : Teueled azert elo̗nel elno̗nk
dićo̗ssego̗s : Ne haǵel minket O is-
tennek bodok ania : de nieried
az the zent fiadtul : hoǵ veled m-
egh haloual megh haliunk : es ve-
led orzagloual orzaglunk Tunc
illa ad filium Conuersa Tehat


{379}
{190r}
az bodok zÿz maria fiahoz terit-
uen maǵat : terdo̗n alua monda · 
the enzereto̗ fiam iesus : ezo̗knek
kik az enhalalomrol bankodnak · 
legh vigaztaloiok : es vessed az the
aldomasodat o̗ reaiok : Ezo̗ket mon-
duan ki teriezthe kezeit : es megh
alda o̗keth : monda touaba In m-
anus tuas conmendo spiritum meum
az the kezedbe aianlom fiam az en
lelko̗meth : veǵed o̗tet to̗led zerettet · 
melet mindo̗n binto̗l megh tartoz-
tatal : Neko̗d es nem az fo̗dnek aian-
lom az es testo̗meth : Tarch megh ek-
ezen o̗tet : kibe kellemeto̗s lo̗n neko̗d
nugodnod : viǵ enǵo̗m the hozad : hoǵ
ahol te uagh enes ot leǵek : ez vtan
mindo̗no̗kto̗l bućot veuen : zo̗rze
magat az halalhoz Circa vero ho-
ram terciam noctis az enek ke-
ǵek harmadik oraian : az haz naǵ
edo̗s illattal be telek : Mert vr ie-
sus Cristus mind az anǵalokal es
patriarkakal : profetakal : Martir-
omokal : Confessorokal : zÿzekel : o̗z-
uego̗kel : hazasokal : es telles menei
uduarral : Menorzagbol le zalla · 
es sereǵenked azzonunknak ello̗t-
te megh allanak : es kezdek o̗tet


{380}
{190v}
killo̗mb killo̗mb kepen dicernie · 
elezteb azert el kezde vrunk : es m-
onda veni electa mea Io̗uel en va-
laztottam : es veto̗m the read az en
zeko̗met : mert megh keuantha az
kiral az the zino̗det : kinek mon-
-da azzonunk : kez az en ziuem iste-
no̗m kez : Mind az zento̗k ezt hal-
uan mondanak : Ez az ki binth
nem esmert az hazassagba : Val Iot-
-talmat az zent lelko̗knek nezesse-
-be Ez vtan vrunk iesus Nagob zo-
ual monda : Io̗uel ez vilagbol Ie-
go̗sso̗m Io̗uel : megh koronaztatol · 
kinek monda esmet azzonunk : 
Imel mego̗k : mert az ko̗nuenek
feiebe irua vaǵon enrolam : hoǵ
teǵen az the akaratodat en iste-
no̗m : es iǵ ekkepen az bodok zÿz
marianak lelke : testebo̗l mindo̗n
faidalomnalkil kimene : es zent
fianak kebelebe mene : Legottan ke-
-gek ko̗rno̗l ueuek o̗tet zento̗knek
es anǵaloknak seregÿ : Latak toua-
ba az apastalok azzonunknak lel-
keth : ol nagh feno̗ssegbe : hoǵ embo̗r-
ri nielu ki nem ielo̗ntheti : kezde-
nek azert o̗ vtanna kaiatania : es
monǵak uala virgo prudentissima
quo progrederis bo̗ćessego̗s zÿz : 


{381}
{191r}
houa meǵy : fo̗lo̗tte fenuen : emlek-
o̗zel megh rolunk O azzonom : Mon-
da ez vtan vrunk az apastaloknak · 
Az en zÿz anamnak testet vigeto̗k
az Iosafatnak vo̗ǵere : es eǵ vÿ kop-
orsoba melet ot talaltok helho̗ztes-
-seto̗k : es engo̗meth harmad napik
ot variatok : vrunk Cristus ez vtan
mind az zento̗kel eǵeto̗mbe : zenth
ańanak lelket naǵ isteni dićer-
ettel menỏzagba viue : holot az dic-
o̗ssegnek zekibe zent Iogiara helho̗-
-ztete tanta quoque statim Cor-
pus eius claritate resplenduit le-
gottan kegek az o̗ zent teste ol na-
gh feno̗sseǵel fenlek : hoǵ az zÿz-
-ekto̗l az megh mosasra illethetnek · 
de to̗lo̗k nem latathatnek : Az fe-
no̗ssek azert mind addek megh m-
-arada : mik az zent testh az zÿzek-
to̗l megh mosattatek : de az zent
testh nem tiztutatek megh az vizto̗l · 
de Ionkab az viz zento̗ltetek megh
az zenth testo̗l : ez vtan az zent testo̗t
tizta ǵocba takarak : es eǵ tizto̗lleto̗s -
niozolaba helho̗ztetek : et post quam hec
gesta sunt es minek utanna ezo̗k lenek · 
kezdenek az apastolok ebbe celeko̗dnie : hoǵ
azzonūknak zent testet urnak paranco-
lattÿa zerent : az sÿonnak heǵero̗l : vit-


{382}
{191v}
etnek az Iosafatnak vo̗ǵere : az el te-
metesre : tehat monda zent Ianos zent
peto̗rnek : Ez palma akat istennek ang-
alatul hozattat : viǵed ez zÿz ańanak ńo-
zolaÿa elo̗t : mert ur tego̗d nekunk feied-
elmunkul zo̗rzo̗t : es az o̗ Iohainak paz-
toraiul kinek monda zent peto̗r
Ez palma aknak viselese Ionkab teǵo̗det
illet : mert vrtul zÿzen valaztattal : mel-
to azert hoǵ az zÿznek palmaiat zÿz viǵe · 
en keǵek az zent testel vizo̗m az nÿozol-
-at : az to̗b apostolok keǵek veǵek ko̗rno̗l
az zent testo̗t : es monǵanak vrnak dic-
ereto̗t : ezt haluan az bodok zent pal ap-
astal : monda naǵ sirua zent peto̗rnek : 
enes ki az apastalok ko̗zo̗t leǵ kisseb va-
-gok : veled egeto̗mbe viso̗m tunc eleuan-
tes feretrum Tehat fel emeluen az Nÿozol · 
at zent peto̗r el kezde ama dicereto̗t : In-
exitu israel de egipto : israelnek fiainak eg-
iptombol ualo ki Io̗uetibe : ⁊c az to̗b aposto-
-lok vele eǵeto̗mbe naǵ zoual kezdek m-
ondania : Vr keǵek az nÿozolat es az apa-
stalokat ko̗del ko̗rno̗l ueue : vǵ hoǵ senki
o̗ket nem lathatia uala : de zauokat hal-
-iak uala : Ez eno̗klest az sÿdok megh hal-
uan : mind fel tamadanak : es megh ertue-
n hoǵ az apastalok vinnek Azzonunknak
testet : az temetesre : Mÿnd feguert ragad-
ozanak : es egmast intik uala monduan · 
Gero̗nkel : es az apastalokat o̗lio̗k megh


{383}
{192r}
mind : es ez testo̗t mel az hito̗ǵeto̗t vi-
selte eǵesso̗k megh princeps autem
sacerdotum Az papÿ feiedelo̗m kegek · 
igo̗n megh haraguduan monda : Ime an-
nak anianak teste : ki minket es az mi
nemzetunket igo̗n megh haboritha : es
ezo̗ket monduan : az feno̗s ko̗dbe be futa-
mkodek : es mikoron kezeit veto̗tte uo-
na az niozolara : hoǵ miuel le ranta-
-na : legottan kezei az niozolahoz raga-
danak : es kariai tellesseǵel megh azan-
-ak : kibo̗l kezde nagh kent zenuednie · 
es az naǵkennak miatta naǵ sirasth
tenie : Az to̗b nep keǵek istennek anǵala-
tul mind vaksagal verettetek megh tunc
princeps sacerdotum Tehat az papÿ fe-
iedelo̗m kaiatuan zent peto̗rho̗z : <mon-
-da> bocianatot kere : es eletenek megh Io-
bitasat fogada : kinek monda zent peto̗r · 
killo̗mben ergalmassagot nem ńerheć · 
Hanemha ez niozolat megh apolod : es im-
ezt mondod : Hizo̗k az vr iesus Cristusba · 
kit ez zÿz mehebe visselt : es az zilesnek vt-
tanna zÿzen megh maradot : Mellet mi-
koron megh to̗tuona : legottan eǵessego̗t
vo̗n accipiensque petrus vnum dactilum
es veuen zent peto̗r az palmanak eǵ go̗m-
o̗chet : ada neki : es monda : veǵet ez palma-
nak ǵo̗mo̗chet : es illessed vele az megh va-
kult nepnek zo̗mo̗ket : valaki azert hiend : 


{384}
{192v}
egessego̗t vezo̗n : az ki kegek nem hiend
az vaksagba megh marad Eruen azert az
apastalok az iosafatnak vo̗ǵere : talalan-
-ak ot eǵ koporsot : vrunk Cristusnak kop-
orsoiahoz hasonlatost : Melbe azzonunkn-
-ak testet nagh tizto̗sseǵel helho̗ztetek : hol-
ot vrnak parancolattÿa zerent harmad napik
isteni diceretbe megh maradanak ecce ve-
ro die tercio Ime kegek harmad napra · 
az koporsot nagh feno̗s ko̗d ko̗rno̗l ve-
-ue : es angali eno̗klesso̗k halattatanak · 
es edo̗s illat ero̗ztetek : Es Ime vrunk ie-
-sus le zaluan anǵaloknak soksagau-
-al : azapastaloknak ko̗zo̗ne monduan · 
bekessek tÿ nekto̗k : kik terdo̗kre esuen
felelenek : dico̗ssek neko̗d vram : ki Cak te
tez nagh Codakat : Monda esmet nekik
vrunk : mi lattatik thi nekto̗k : hoǵ mi-
nemo̗ tizto̗ssego̗d teǵek esmet az en zent
ańamnak : kinek o̗k felelenek : vram ig-
-aznak lattatik the zolgaidnak : hoǵ m-
ikepen the az halalt megh go̗zuen or-
zaglas o̗ro̗ke : Ezo̗nkepen aniadnak zent
testet fel tamaztuan : menorzagba helho̗z-
tessed az the Iogodra Ecce autem Co-
ntinuo Ime keǵek legottan Azzonu-
-nknak lelke ielo̗n lattatek leni : Teh-
at vrunk zola monduan : kelfel Io̗uel
en zereto̗m : dico̗ssegnek hailoka : eletnek
edene : zep uag en Iego̗sso̗m : es zeplo̗ ni-
cen the benned : mikepen azert binth ne-
m uallal : ezo̗nkepen rothatatossagot


{385}
{193r}
sem val : az the testo̗d : es ime legottan
azzonunknak lelke Iarula zent teste-
ho̗z : es az koporsobol kÿ Io̗ue megh di-
co̗o̗lt teste : Az apastalok azert fel nit-
uan az koporsot : iresso̗n talalak : Cak
talalak benne az giaz ruhat : es az goć-
ot : kibe azzonunknak testet takarak
uala igitur apostoli osculantes sepulcrum
azert az apastalok megh apolgatua-
n az koporsot : es vrat diceruen tere-
-nek ierusalembe : hirdetuen ezt : hoǵ
azzonunk testbe es lelo̗kbe fel veteto̗t
menorzagba ¶ tÿes azert zÿz marianak
ko̗ueto̗i : az zent apastalokal eǵeto̗mbe
ezt hÿgeto̗k : es ezt valiatok : hoǵ az zÿ-
z ańaual eǵeto̗mbe menorzagba megh
koronaztassatok : De tanuliatok meǵ
imar istenbe zereteto̗s hugaim : mint
az bodok zÿz maria testebe lelkebe me-
norzagba fel vitetek : zent fiatul : es ot
houa helho̗ztetek Aduertendum
igitur quod Cum beata virgo Celum em-
pireum per petrasset : vbi beatorum est mansio
Illic azert tudnotok : hoǵ mikoron az
bodok zÿz maria az tÿzes ekbe Iutot
uona : dico̗ssego̗s testbe es lelo̗kbe : hol-
ot uaǵon istennek es az zento̗knek lak-
-ozassok : es lattauona az benne ualo
naǵ dico̗ssego̗t : es edo̗ssego̗t monda : 


{386}
{193v}
quam dilecta tabernacula tua Iozagok-
nak vra : melʼ zereteto̗s az the hailak-
-od : keuania az en lelko̗m : es el foǵat-
kozik az the hailakodba : bÿzonaual
Iob az the hazadba eǵ nap ezo̗rneel · 
tehat az o̗ zerelmes fia : monda neki · 
Ime en edo̗s zilem lasad menorzag-
nak zelo̗ssegeth : es zepsegeth : meleth
en <melet en> zo̗rzo̗ttem az en valazto-
timnak lakozasokra : Im latod imar
az napnak : hodnak : es cillagoknak
nagh votokat : melek tego̗d az zenth
irassokba sokkepen peldaztanak : Im
latod touaba az tÿzes eketh : mel zep · 
mel edo̗s : es mel go̗no̗ro̗sego̗s : kibe
lezo̗n Imar neko̗d o̗ro̗k lakodalm-
-ad : es velem valo orzaglassod : min-
d ezo̗ket az en kezeim zo̗rzo̗ttek : isten-
sego̗mnek dico̗ssegere : es o̗ro̗k diceret-
o̗mre Tunc ait maria Tehat mo-
nda az zÿz maria : bizonaual vallom : 
mert naǵ vr : es igo̗n dicereto̗s az
mi isteno̗nknek hazaba : az o̗ zent he-
ǵen Mikoron azert imar Ment vo-
-na menorzagba : az legh also karba · 
holot uannak az kÿsdet ǵermo̗ko̗k : kik
az ko̗ro̗stsegnek vttana ottan hamar
ki multanak ez vilagbol : es az koros em-
-bo̗ro̗k : kik Cak halaloknak ideien tar-
tottanak penitenciat bino̗kro̗l : kezdek


{387}
{194r}
azert ez karba ualok dicernie azzon-
-unkat : es mondania : Tego̗det O azzon-
-om ki erdo̗mel mindo̗no̗ket fo̗lo̗l m-
-ulach : illet es alkolmas feleb meno̗d · 
mert mi mindo̗n erdo̗mo̗nknelkil id-
vo̗zo̗ltunk : Cak az the zent fiadnak Hal-
alanak es vere hullassanak erdo̗menek
miatta : azert vagunk ez also karba · 
to̗lunk azert el menuen hagiad
nekunk az the aldomasodat : eth azert
azzonunk megh koronaztatek : az zent
haromsagtul : ez karba ualo zento̗knek
koronaiokal olmint elso̗ Cillagal Se-
cundo ad chorum angelorum veniendo · 
Masoćor mikoron Iutot uona az angal-
-oknak karaba : kezde Codalnia az karba
valo angaloknak naǵ dico̗ssego̗ket : hoǵ
vallanak az alattok ualo zento̗knek di-
co̗ssego̗keth : es megh annal nagobath
wallananak : kezde touaba Codalnia az
o̗ soksagokat : kiknek zamok mindo̗n
zamlalhato allatoknak zamokat fo̗lo̗l
mulat : kiro̗l vǵ ira zent Ianos latasa-
rol irt ko̗nuebe : ezo̗rzo̗r walo ezo̗ro̗n al-
nak wala vduart neki : es tÿzo̗r zaz ez-
o̗ro̗n zolgalnak uala neki : Tehat ez ka-
rbaualo anǵalokes kezdekazzonunkat di-
cernie monduan O regina angelorum
O angaloknak azzona : meltan the mifo̗-
lo̗ttunk fel magaztattal : mert mikepen


{388}
{194v}
mi embo̗ro̗ko̗n vralkodunk o̗ket orizue-
en : ezo̗nkepen the vaǵ mindo̗n embo̗r-
o̗knek otalmazoia : es azzonia : menfel-
leb azert : es had nekunk az the aldom-
asodat : ethes azzonunk megh koronaz-
tatek : ez karba ualo angaloknak koro-
naiokal : ol mint masod Cillagal Tercio
ad chorum archangelorum veniendo har-
machor mikoron Iutot uona az archa-
ngeloknak karokba : kezde azoknakes
naǵ dico̗ssego̗ket Codalnia : hoǵ mind az al-
attokualoknak dico̗ssego̗ket vallanak : es
megh annal nagobat vallananak : kezde
touaba Codalnia az o̗ soksagokat : mert az
maskarba az angalok : tÿz annen vannak
mint az alsoba : Tehat azokes kezdek azzon-
unkat dicernie es monǵak vala O felix
maria O bodok zÿz maria : Minket il-
let az : hoǵ istennek ielo̗s dolgait mi hir-
dettio̗k megh ez vilaknak : the ziled ke-
ǵek az mindo̗nnel naǵobat : az az az isten-
nek fiat ez vilakra : meltan azert mag-
aztattalfel mi fo̗lo̗ttunk : kero̗nk hagiad
nekunk az the aldomasodat : ethes azzon-
unk megh koronaztatek : ez karba valo
angaloknak koronaiokal : olmint harm-
adik Cillagal Quarto ad Chorum virtu-
tum veniendo : Negećo̗r mikoron Iutot
uona az Iozagos angaloknak karokba · 
kezde azoknakes naǵ dico̗ssego̗ket Codalnia : 


{389}
{195r}
hoǵ tudniamint mind az allatokva-
loknak dićo̗ssego̗ket vallanak es meǵ
annal nagobat vallananak Codalia
uala touaba az o̗ soksagokates mert
az neǵed karba ualo anǵalok zazor
to̗ben wannak hodnem mint az harm-
adkarbaualok Mondanak azert ezo̗kes
azzonunknak O virgo maria o zÿz
maria minket illet az Coda tetel de
the kiielo̗nthetetlen Coda kepen az is-
tent mehedbe be rekezted es testbe o̗t-
o̗zteted melto azert hoǵ nalunknal
felieb men es nekunk hagiad az the
aldomasodat ethes az bodok zÿz ma-
-ria megh koronaztatek az angalok-
-nak koronaiokal olmint negedik
Cillagal Quinto ad chorum potestat-
tum veniendo o̗tto̗cho̗r mikoron Iu-
tot uona az hattalmas anǵaloknak
karaba kezde azoknak es Naǵ dićo̗sego̗k-
eth Codalnia es touaba az o̗ soksagokat
mert az o̗to̗d karba walo anǵalok az al-
attok ualoknak dico̗sego̗keth mind val-
iak es megh anńal nagobat walnak
zamales fo̗lo̗l mullattak o̗ket mert ez-
o̗rzo̗r to̗ben wannak hodnem az neg-
ed karba ualok Mondanak azert ezo̗kes
azzonunknak O benedicta femina O
aldot azzoniallat minket illet az o̗rdo̗-


{390}
{195v}
go̗knek hattalmassagokat megh en-
hittenunk de the az o̗ feio̗ket vgian -
megh to̗red meltho azert hoǵ nalun-
knal felieb men es hagiad nekunk az
the aldomasodat ethes azzonunk meǵ
koronaztatek ez anǵaloknak korona-
iokal olminth o̗to̗dik Cillakal Sexto ad
chorum principatuum veniendo hatochor
mikoron Iutot uona az feiedelmko̗do̗ an-
ǵaloknak karaba Azoknakes kezde na-
gh dićo̗sego̗keth Codalnia mert ezo̗kes
az allattokualoknak dico̗sego̗ket mind
valliaks megh annal nagobat es valnak
kezde touaba Codalnia az o̗ soksagokat
mert ez karba valok tÿzezo̗rzo̗r to̗ben
wannak hodnem mint az o̗to̗dik kar-
beliek Mondanak azert ezo̗kes azzo-
nunknak O imperatrix omnium O min-
do̗no̗knek Chazarne azzońa mi vral-
kodunk az anǵalokon the keǵek min-
do̗n tero̗mto̗t allaton meltho waǵ azert
nalunknal feleb meno̗d es hagiad nek-
-unk az the aldomasodat ethes azzon-
unk megh koronaztatek ezo̗knek kor-
onaiokal olmint Hattodik Cillakal
Septimo ad Chorum dominacionum veni-
endo Hetećo̗r mikoron Iutotuona az
wralkodo anǵaloknak karaba azok-
nakes kezde o̗ nagh bodosagokat Cod-
dalnia hoǵ az alattok ualoknak bod-


{391}
{196r}
oksagokat wallanak es megh anńal
nagobat wallananak kezde touaba Co-
dalnia az o̗ soksagokat es mert ez kar-
ba uolo anǵalok zaz ezo̗rzo̗r to̗ben
wannak hodnem mint az hatod kar-
ba walok Mondanak azert ezo̗kes az-
zonunknak O domina inclita o dico̗s-
ego̗s azzonunk mi az feiedmko̗do̗ an-
galokon vralkodunk the kegek mint
edo̗s ania parancolhać meǵ zent fia-
dnakes azert melto waǵ nalunknal
felieb meno̗d hagiad nekunk az the
aldomasodat ethes azzonunk megh-
koronaztatek ez angaloknak koro-
naiokal olmint hetedik Cillakkal
Octauo ad Chorum thronorum veniendo
Nocachor mikoron Iutot uona az zek-
o̗s angaloknak karaba kezde ezo̗k-
-nekes naǵ isteni dico̗sego̗ket Codal-
-nia hoǵ az alattok ualoknak dic-
o̗ssego̗ket vallanak es megh annal-
es nagobat vallananak kezde tou-
aba Codalnia az o̗ soksagokates Mert
ez ńociad karba ualo anǵalok tÿz zaz
ezo̗rzo̗r to̗ben vannak hodnem az het-
ted karba ualok Mondanak ezo̗kes
azzonunknak O Vere Iocunditas elec-
torum O valaztattaknak bÿzon o̗ruo̗n-
deto̗ssege melto vaǵ mi fo̗lo̗ttunk


{392}
{196v}
fel magaztaltadnod mert vristen
mi raitunk tezÿ az vtoso iteleto̗t ra-
itunk nugoduan tebenned kegek az
istennek fia az embo̗rsego̗t fel veuen
kibe megh itelendo̗ leezo̗n ez vilagot
nuguek azert fel menuen hagiad ne-
kunk az the aldomasodat ethes az
zonunk megh koronaztatek ez karba
valo angaloknak koronaiokal olmint
niocadik Cillagal Nono ad chorum Ch-
erubin veniendo killenco̗r mikor-
on Iutot uona az kerubin Angaloknak
karokba ezo̗knek es naǵ isteni dic-
o̗ssego̗ket kezde Codalnia Hog az alat-
tok ualoknak dico̗ssego̗ket mind walla-
nak es megh annal nagobat wallan-
anak kezde touaba Codalnia az o̗ sok-
sagokates mert ez karba ualo anǵal-
-ok zazzorzaz ezo̗rzo̗r to̗ben vannak
hodnem az nioćad karba walok Mo-
ndanak azert ezo̗kes azzonunknak
O diuine sapiencie vas O isteni bo̗ć-
esseknek edenie mi az isteni bo̗ćes-
segbe o̗ruo̗ndo̗zunk the keǵek az is-
tennek bo̗cessegenek ania vaǵ es zile-
ie azert meltho hoǵ nalunknal fel-
ieb magaztaltassal menorzagba hag-
ad azert nekunk az the aldomasodat
Ethes azzonunk megh koronaztatek ez
karba valo angaloknak koronaia-


{393}
{197r}
ual olmint killencedik Cillagaal
Decimo ad Chorum seraphin veniendo
tÿzećo̗r mikoron Iutot uona az seraf-
in angaloknak karokba kezde az edo̗s
zÿz maria ezo̗knek kiielo̗nthetetlen
naǵ bodoksagokates Codalnia hoǵ mi-
-nd az alattok ualoknak dico̗ssego̗ket
mind wallanak es megh annales na-
gob dico̗ssego̗t wallananak touaba Co-
dalia uala az o̗ soksagokates mert az
tÿzed karba ualo angalok ezo̗rzo̗r ezo̗r
ezo̗rannen vannak mint zent gienis
doctor iria Mondanak azert ezo̗kes az-
-zonunknak O mater pulchre dilec-
cionis O zep zeretetnek ania mi gÿ-
riedo̗zunk az isteni zeretetbe The az
zeretetnek telles votaual zent fiadad mi-
ndo̗no̗knek fo̗lo̗tte zereted Melto azert
neko̗d mi fo̗lo̗ttunk fel magaztaltad-
-nod az istento̗l neko̗d zo̗rzo̗t dico̗sse-
-go̗s zekbe Az zÿz maria azert ezo̗knek
koronaiokal es megh koronaztatek az
zent haromsak istento̗l olmint tÿzedik
Cillakal Eth azert mind ezo̗kro̗l kezde
azzonunk vristennek Nagh halakat ad-
nia es mongia vala Benedictus do-
minus deus israel Aldot israelnek vra
istene ki Cak maǵa tezo̗n naǵ Codat
es lego̗n az o̗ neue aldot o̗ro̗ke Tehat


{394}
{197v}
mondanak mind az angalok es zen-
to̗k amen Mikoron azert az bodok zi-
iz maria az angaloknak mindo̗n ka-
-roknak fo̗lo̗tto̗k ment uona Tehat
vrunk cristus iesus zent fia o̗tet helho̗-
ztete Iogiara az o̗ dico̗segenek zekibe
ez kegek megh peldaztatek oto̗ruenbe
salamon kiralba mint irattatik har-
mad kirali ko̗nuenek masodik rezebe
letetetek vgmond eǵ kirali zek salam-
on kiralnak anianak ki ile o̗neki io-
-giara Tehat az attÿamendo̗nhato isten
megh alduan o̗tet monda Aldot uaǵ
the azzonoknak ko̗zo̗tte mikepen az an-
-galnak miatta neko̗d megh izenem
megh aldottalak teǵo̗d es aldot lez o̗r-
o̗ke es fel magaztalom az the neuedeth
ez napon tego̗det <fe> azzonul zo̗ro̗zlek m-
-indo̗n tero̗mto̗t allatokon the waǵ an-
-galoknak azzona ez vilaknak keralne
azzona orzagolʼ azert es o̗ro̗l az en dić-
o̗ssego̗mbe mind o̗ro̗ke filius quoque dei
patris Az attÿa istennek o̗ fiaes vr iesus
Cristus megh alda o̗tet monduan Ald-
ot legh the en edo̗s aniam zÿz maria
Aldot az the mehed kibe engo̗met isten-
-nek fiat viselel es aldottak az the em-
-lo̗id kikel engo̗met emtetel o̗ro̗l mast
azert es vigaǵ en welem az o̗ro̗k dico̗sse-
gnek o̗ zekibe Miert kegek hoǵ ennek-


{395}
{198r}
o̗m hiuen zolgalal es aietatosson Az
the zolgalatodert megh akarok neko̗d
fizetno̗m mikepen azert the engo̗m fo-
-gadal az the tiztasagos mehedbe ezo̗nk-
epen enes fogadlak mostan tego̗d az m-
enei dico̗segbe Touaba mikepen teengo̗-
meth eltetel ez fo̗do̗n ezo̗nkepen enes
eltetlek tego̗d az en istensego̗mnek di-
co̗ssegeuel es edo̗ssegeuel Touaba mi-
kepen the engo̗meth fel o̗to̗ztetel ez em-
-bo̗ri testel ezo̗nkepen enes fel o̗to̗ztet-
-lek tego̗d mastan lelki es testi dico̗sse-
-gel Touaba mikoron en embo̗ri nem-
zetnek iduo̗ssegeert az magas ko̗ro̗ztfan
Cuppa mezitelen pironganek akoron
the enneko̗m edo̗s aniam Io̗om felo̗l
alal ezo̗nkepen az dićo̗segnek zekibe m-
elet en neko̗d zo̗rzo̗ttem leǵ helho̗ztet-
o̗t en Iogomra mind o̗ro̗ko̗n o̗ro̗ke
Akarom touaba eztes hoǵ mikepen en-
-go̗meth mindo̗no̗knek kiraliat imad
tizto̗l es dićer az angaloknak es zent-
o̗knek mindo̗nseregÿ ezo̗nkepen Teg-
-o̗det mindo̗no̗knek kiralne azzonath
tizto̗llio̗n zento̗knek mindo̗n seregÿ
Item spiritussanctus eam benedicendo ait toua-
ba az zent lelo̗k istenes o̗tet megh aldu-
an monda bodok waǵ zÿz maria ki
az wr iesust wÿsseled ez wilaknak


{396}
{198v}
tero̗mteieth ziled azt aki tego̗det tero̗mte
es o̗ro̗ke zÿzen megh maradal Aldot waǵ
en zereto̗ iego̗sso̗m ki ento̗lem megh ańad-
-nak mehebe megh zento̗ltetel es az iste-
nnek fianak fogadasodba envelem telles-
seǵel be to̗tetel Iozagokal es en aiandok-
-imal telles lo̗l Ime azert adattatot thene-
-ko̗d hoǵ mikepen ez vilakba nugodoth
the benned az malaztnak mindo̗n tel-
les uotha ezo̗nkepen eth menorzagba en the
benned nugogiam az dićo̗sseknek mindo̗n
telles uotaual Tu itaque sis mater gracie The
legh azert az malaztnak ania the le-
gh az ergalmassaknak ania the legh az
bocianatnak es ania teǵo̗det be to̗to̗th
vristen mindo̗n Ionak telles votaual
vǵhoǵ mind az bocianat mind az mal-
azth the attalod adatik ez vtan ez wil-
-aknak Mast azert o̗ro̗l zÿz maria es
az eǵ bÿzon istent elmelko̗ǵed az zenth
haromsakba orzagoluan az the edo̗s fi-
addal weknel kil Tunc ait maria tehat
monda az zÿz maria Magaztalia az
en lelko̗m vrat es vigada az en lelko̗m
az en iduo̗zo̗tho̗ isteno̗mbe Mert megh
tekenthe az o̗ zolgalo leananak alazat-
-ossakat Monda touaba Magaztaliatok
enuelem wrat es fel maǵaztaliok az o̗
neuet o̗magaba O̗ro̗lieto̗k en velem


{397}
{199r}
mind thÿ kik zeretito̗k wrat Mert m-
ikoron kisded uonek kellemeto̗s lo̗k az fel-
sego̗snek es az en mehemto̗l zilem istent
es embo̗rt Mox autem omnes sancti Ime ke-
ǵek legottan mind az zento̗k kezdek vr-
istent Naǵ zoual dicernie Monduan Me-
lto uagh vram mendo̗nhato isten veno̗d
dico̗sseko̗t tÿzto̗sseko̗t es Iozagot Tudniam-
-int az zÿz anatul Mert megh o̗lettetel
es megh valtal minket az the wero̗dnek
miatta meleth zÿz anadtulfel weuel
et iterum Monǵak wala touaba o̗ro̗l-
io̗nk es vigagiunk es agunk dico̗sseko̗th
vristennek mert elʼ Io̗ttenek az bara-
nnak menekzo̗i Azert aldomas es dico̗-
sek es halaadas tÿzto̗ssek es ero̗ssek az mi
istenunknek mind o̗ro̗ko̗n o̗ro̗ke amen
ad virginem quoque mondanak touaba
az zwz marianak bizonaual bodok
uagh zÿz maria es mindo̗n dićeretre
meltho mert the to̗led tamada az igas-
saknak napia cristus mi istenunk
mongiak uala touaba The wagh iersa-
lomnak dico̗sseke the waǵ minekūk
tizto̗ssekunk the uaǵ israelnek o̗ro̗me ez-
ert hoǵ a tiztasagot zeretted leǵo̗n vǵan
ezert leez aldot mind o̗ro̗ke es igh ekkep-
en az bodok zÿz maria menorzagba
nagh o̗ro̗mel mindo̗n karangaloknak


{398}
{199v}
fo̗lo̗tto̗k fel magaztaltatek zent fianak
Iogiara az o̗ neki zo̗rzo̗t dico̗sseknek zeki-
be Thies azert istenbe zereteto̗s hwgaim ho-
gh az o̗ erdo̗menek miatta malaztot es dić-
o̗sseko̗t erdo̗mleieto̗k Az anǵalokal eǵeto̗-
-mbe dićerieto̗k es o̗neki ko̗no̗rekieto̗k es
aniazenth eǵhazal az o̗ sekitseketh hÿattok
monduan Salue regiana misericordie vita : dul-
cedo es spes nostra Iduo̗zlegh ergalmassak-
-nak keralne azzonia eleth edo̗ssek es
mi remensekunk iduo̗zlegh the hozad ka-
iatunk euanak zanki weto̗t fiaÿ the ho-
zad fohazkodunk ohaituan es siruan ez
<sir> ko̗n hullatasnak wo̗lǵeben No azert
mi zozolunk az the ergalmassagos zo̗mei-
deth mi reank terihed Es az iesust the me-
hednek aldot go̗mo̗cheth ez zankiuetesnek
wttanna minekunk megh mutasad O ke-
gelmes O kego̗s O edo̗s maria αmen
Ko̗uetko̗zik az oracio kinek haznat
es az zÿz marianak elo̗tte kellemeto̗s
uotat ede fel eǵ peldaba megh iram
O Intemerata et in eternum benedicta sin-
gularis et in Conperabilis virgo dei ge-
nitrix maria Gratissimum dei templum
spiritussancti sacrarium Ianua regni Ce-
lestis per quam [po]st deum totus viuit orbis terra-
rum Inclina aures tue pietatis indig-
nis supplicacionibus meis et esto mihi pia in
omnibus auxiliatrix O Iohannes beatissime


{399}
{200r}
xp̄i familiaris amice qui abeodem do-
mino nostro virgo electus et inter Ceter-
-os magis dilectus atque misterÿs saluta-
ribus vestra omnes imbutus apostolus et ewa-
ngelista eius factus es preclarissimus te
inuoca Cum matre eiusdem saluatoris vt
opem tuam mihi Cum illa ferre digneris
O duo gemme Celestes maria et iohan-
-nes O duo luminaria diuinitus ante de-
-um lucencia vestris radÿs effugate scelerum
meorum nubila vos estis illi duo in quibus ipse
deus pater per filium specialiter edificauit
sibi domum et in quibus ipse filius dei patris
vnigenitus obsincerissime veritatis meri-
tum dileccionis sue Confirmauit priui-
legium in cruce pendens vni vestrum ita di-
cens mulier ecce filius tuus deinde ad
alterum ecce mater tua In huius sacratis-
simi amoris dulcedine qua ita ore do-
minico velud mater et filius invicem Con-
iuncti estis vobis duobus ego peccatrix hod-
ie Corpus et animam Conmendo vt omnibus
horis atque momentis intus et exterius fir-
mi Custodes et pÿ apud deum intercesso-
res existere dignemini Credo enim firm-
iter et fateor et indubitanter scio quod
velle vestrum velle dei est vnde quitquid ab
illo petitis sine mora obtinebitis per hanc
igitur tam potissimam vestre dignitatis vir-
tutem poscite mihi Corporis et anime salutem
et a deo in dulgenciam omnium peccatorum meorum


{400}
{200v}
atque in extrema hora huius vite veni-
te mihi in adiutorium contra omnes la-
queos inimici Et in die Iudicÿ quando re-
dditurus sum racionem de peccatis meis
succurite mihi ante tribunal Cristi vt
no de puter cum Impÿs ad penam sed
cum Iustis ad gaudium et ad gloriam Ag-
ite queso agite gloriosis vestris oracionibus
vt cor meum in visere et in habitare dig-
netur spiritus almus Graciarum largitur op-
timus qui me Cunctis viciorum sordibus expu-
rget sacris virtutibus exornet in dilectione
dei et proximi perseuerare faciat vt post
huius vite Cursum ad gaudia ducat
electorum suorum benignissimus paracletus
qui Cum patre et filio Coeternus viuit et
regnat in secula seculorum αmen Imez ora-
cioes oda ualo Sancta maria illumi-
natrix tocius mundi illumina Cor meum
et fac me agnoscere pium filium tuum
O dulcissima sponsa iesu Cristi esto mi-
hi adiutrix in omni hora et precipue in illa
quando anima mea egredietur de corpore
meo et perduc in vitam eternam Amen
Ko̗uetko̗zik Imar ez Imadsagoknak
magarsaka
