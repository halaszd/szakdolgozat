

{1}

Vrnac neuebe kez
detic vÿh zerzete
seknec Regulaia
Zent pal apastal a Romai
aknac irÿa vala eǵ koń
venec tizenketo̗d rezeben az vyh
zerzeteseknec monduan ,¶ Epo̗lʼe
tec meg , erzekensekteknec vÿh
voltaban , hoǵ meg bizoń nÿht-
hassatoc , mú legen istennec , io
kellemetes es to̗kelletes akarat-
tʼa , Hoǵ akyc e vilagban a bún- 
nec mÿatta valanac vndokoc
es so̗tetesec , mostan az zerzet-
ben helheztetuen , a vegig valo
penitencianac mÿata meg vÿh-


{2}

ihtassanac hoǵ vilagosok leǵe-
nec , hoǵ mondassec o̗ro̗lo̗c , Nemi-
koron so̗tetec valatoc , mostan
keǵeg vrban vilagosoc vattoc ,
<azert> vǵ iaryatoc ment vilagos-
sagnac fÿai ¶ Azert akyc akar
nac lelkekben es elko̗lčo̗kben
meg epihtetńi , iǵekez'enec ez ala
valo irasokhoz eleteket zo̗bńa etc
Az imačagro̗l Capitulum I
MIert vro̗nc iesus az zent
ewangeliomban azt mon-
ǵa , hoǵ zúksec mendenkoron i-
matkozńi es soha meg nem foǵat-
kozńi Annac okaert enčelkeǵel
0357dodet el ko̗ltened , auaǵ imačag


{3}

ban , auaǵ iras oluasasban , auaǵ
io gondolatban , auaǵ zolgalat
ban , Mert az meg nem zo̗nic i-
matkozni , ki meg nem zo̗nic io̗t
čelekedni , Az imatsagban keǵeg
ǵakorlatoson es kesedelmesen
meg maraǵ , zúuednec melse-
ges aihtatossagaual , es alazatos-
sagaual , Mert a maga meg a-
lazonac imačaga , a holčnec mon-
dasa zerent , az eget altal hattʼa ,
Valamit keǵeg imatsagodban ke-
rendez , meg ńeresnec bizodalma-
val keryed , Mert vǵ mond a meg
čǵlhatatlan bizonsag , valamit i-
mačagtokban kerendetec , hiǵetec


{4}

mert vezitec , es meg lezen tínektec
Ate imačagod leǵen , naǵsagos ze
retetben meg ero̗sihtetet , Mert
vǵ mond zent gergelʼ doctor , hoǵ
az <z> to̗kelletes imačagnac hazna-
lattʼa , zeretetnec magassa , A te i-
mačagod toaba leǵen , kesedelmes ,
zemermes , igaz , ǵakorlatos , es
siralmas , Es miert az imatsag se-
mi nem eǵeb , hanem neminemo̗ el-
menec fel emelesenec istenhez kúl-
dese , Annac okaert minec elo̗to̗ , imad
kozńi kezdez , zerez'ed temagadat , be-
lo̗lualo ayhtatossagra , ha akarz ,
iútńi az isteni kostolasra , auaǵ edes-
segre , Mert zent gergel tano̗ bizo̗n


{5}

saga zerent , Az imatsag az zúue <e> ,
nem az ayakake , Mert isten nem
az ko̗ńo̗rgo̗nec zauara iǵekezic ,
de az imatkozonac zúuet nezi ,
Es azert monǵa vala a bo̗lč salo-
mon , Fyam az imatsagnac elo̗to̗ ,
meg zerez'ed lelkedet , es ne akar'
olʼannac lenned , a melʼ embo̗r istent
keserti , Az imatkozo keǵeg akor
mondatic istent keserteńi , mikoron
zúuenec seminemo̗ zerzesenelkúl
meǵen , az zozerent valo imatsagra ,
es o̗tto̗gel isteni edesseget ker , De
čac alig , auaǵ soha meg nem ńer-
heti , mert ez ilʼeten , nem mondatic ,
aÿhtatos imatkozonac , de incab ,


{6}

ayhtatlannac , es igeknec vga-
toyanac , Azert ha az imatsagban
haznalńi akarz , elo̗zo̗r zúuedet , ayh
tatossagra zerez'ed , Mert ez ilʼen
zerzesro̗l mondatic , az profetanac
mÿatta , Vram mendenhato isten
Az o̗ zúuo̗knec zerzeset halgata meg ,
a te fo̗led , Azert oluastatic az zent
attʼac eleteben , Valami nemo̗knec
akaro̗nc leletetńi az imatsagban ,
Annac elo̗to̗ , o̗lʼano̗knac zerez'úc
meg mako̗nkat ,¶ Ez ilʼen zerzes-
re az imatsagban , harom dolog
zúkseg ¶ Elso̗ o̗t erzekensegeknec
meg vonasa , tudńa illic , az kúuo̗l
valokto̗l , hoǵ semire eǵebre ne


{7}

úgekez'ec , hanemčac elmeÿenec
núgodalmara , Mert netalantan a lelec ,
az imatsagban ki v́ǵekez čac istenben v́res
kedni , az erzekensegeknec mÿatta , el oz-
tasse̗c , kúlo̗mb kúlo̗mb dolgokra , Mert
a lathatatlan lelec , az lathatatlan isten-
hez hassonlatos , micoron istent imaǵa ,
menden lathato allato̗l elkel feletkez
ńi , hoǵ az fo̗ldeikhez nem eǵelo̗ltetuen ,
hamar fel meńen a meńeyekre , Bi-
zonsagong vaǵon erro̗l , hoǵ a lelec ,
az imatsagban , az fyatal fanac mo-
ǵa zerent fel emelkedhetic , ha testi
erzekensegeknec mÿatta , nem ha-
ǵatatic el zeleso̗lńi , Kiro̗l vǵ mond
zent Gergel doctor , kiki mend ańe-


{8}

ra naǵo̗b mohon az ho̗lčesegnec kos-
to̗lasat , auaǵ edesseg vezi , valaki
meńere azon bo̗lčesegert , ero̗sben kú-
vo̗lualo erzekenseget , meg ńo̗mo̗rihtʼa
Minekokaert mú vro̗nc iesus mon-
ǵa vala , Te mikoron imatkozol , meń
be te haylakodba , es aÿto be rekeztuen
imaǵad attʼadat , De miert hoǵ sen-
ki , fel nem meǵen az isteni gondolat-
ra , hanemha elo̗zo̗r , le zal o̗maganac
alazatossagara ¶ Imar ko̗uetkezic
a masodic , túdńa illic , Tulaydon kús
degsegednec meg gondolattʼa , Ha ke-
ǵeg akarod meg latnod te , ki imat-
ko̗zo̗l te kúsdedsegedet , gondolʼad an-
nac mertekhetetlen naǵ voltat , a kit


{9}

imacz , Mert te az elo̗ istenhez hason-
latuan , semi vaǵ , Mert te halando̗
alaualo̗ teremtet allat vaǵ , O̗ ke-
ǵeg mendenhato̗ teremto̗ , Te rotha
tando̗ fergečke vaǵ , O̗ keǵeg o̗ro̗ke
valo isten , Demaga te mikoron semí
le̗ǵ o̗ hoz'a hassonlatuan , nem tiztel-
tet az istent , mikepen teremtet allat ,
teremto̗ÿet , Sem zolgaltat o̗tet , mi-
kepen zolgalo leań o̗ vrat , sem tiztel-
tet o̗tet , De melʼ vezedelmesb , vetkez-
ven , haragra ingerleted o̗tet , Es ǵa-
ko̗rta azon o̗no̗n so̗lǵaual ellene
vÿaskottal , es annac o̗kaert , nem
vaǵ melto̗ meg halgattatńi , De in-
cab o̗ro̗ke valo kíno̗kal ǵottretńi ,


{10}

Es ezenkepen zalʼle a pokolra naǵ
sirassal , meg gondoluan , tudńa illic ,
melʼ nehez búno̗ket to̗tel , es melʼ naǵ
dičo̗seget el veztetel , es melʼ naǵ
kino̗kba estel , hoǵ meg gondoluan ,
a te to̗rueńto̗resedet , melʼ igen iga-
zan karhoztatal , erdemlʼ meg iga-
zolast , es irgalmassagot ¶ Imar
kezdetic az harmadic , túdńa illic ,
meg valto vro̗ne cristusnac túzes
zeretetí , Ha keǵeg to̗kelletesen aka
rod cristust zeretned , elo̗zo̗r gondold
meg , meńere zeretettel cristus vronc
to̗l , Mert senkínec naǵo̗b zeretetí
ninčen , ment hoǵ valaki aǵa o̗ e-
letet o̗ fele barattʼaert , De cristus v-


{11}

ro̗nc ennel naǵo̗bat to̗n múneko̗nc ,
mert ellensegiert holameg , zent
pal apastal tano̗bizonsag tetele ze-
rent , Mikoron istennec ellensegi
volnanc , meg engezteltetenc isten
nec , o̗ fyanac halalanac myatta ,
Annac okaert gondolʼad meg ,
istennec ilʼen naǵ iotetelet , Mert
miko̗ro̗n erdemed zerent , pokolban
o̗ro̗ke kellene ǵo̗ttretned , Istennec
fya aldot iesus , te valčago̗dert , aka
ra zegeń azońallato̗l zúletńi , ke-
men kino̗kat zenuedńi , hoǵ tege-
det , pokolnac rettenetes o̗rueńe-
nec vermebo̗l meg zabadihtana ,
es az meńei seregbe helʼheztetne ,


{12}

Es iteǵel lelekzerent meń fel a bo-
dogognac seregebe , es isteni túzzel
fel ǵoladuan , kezǵ búzgosagoson
imatkozńi , hoǵ a profetaual azt
monthassad , Oh vram mendenha
to isten , Meg heuo̗lo̗ az en zúuem
en bennem , es az en gondolatomban
túz e̗g ¶ Es míglen imatko̗zo̗l ,
mendenkoron gondolʼad a meńei
ǵo̗zo̗delmes ierusalemet , hoǵ imat-
ko̗zuan mondhassad zent pal a-
pastalal , A mi ńa'asagonc meńeg- 
ben vaǵo̗n ,¶ A melʼ imačagokat te̗z ,
mendenko̗ro̗n bizon zam alat tarčad ,
kiket soha el ne haǵ , hanemčac zuk-
segel auaǵ korsagal kezerihtuen ,


{13}

Melʼec keǵeg leǵenec az imačagog ,
Elo̗zo̗r istennec tiztessegere , napon
ked , eÿel napal oluas zaz pater-
nostert , Gloria patriual , Zúz ma-
rianac keǵeg eǵ Soltart terdepel-
ven , Az io̗ to̗uo̗kert , Elo̗kert es hol-
takert , Es az cristus vro̗nc koro-
naÿat , es az zúz marianac korona-
yatis , el ne haǵad , Es a to̗bet vǵan
teǵed , ment vr isten zolgaltattʼa
teneket ¶ De erre iǵekez'el hoǵ
az imačagban , incab enčelkegel
ayhtatossagra , honem ment a ve-
gezetire , Hoǵ leg ottan hoǵ ímača-
godban meg leled vro̗nc cristust ,
toab ne hozihčad imačagodat ,


{14}

de akit kerez vala vele meg ma-
raǵ , monduan az ieǵessel , ment
meg irta bolč , Meg lelem a kit
en lelkem zeret , meg tartom
o̗tet , elsem bočatom ¶ Es mi-
koron vronc iesus o̗no̗n magat
to̗led meg vonz'a , A melʼ imača
got kezdetel vegezdel ,¶ Es tana-
čo̗t adoc neked , hoǵ e meg mon-
dot imačagot , soha el ne haǵad ,
Mert nem az dičertetic a ki el
kezdi , de aki benne vegig meg
marad ,¶ Zereto̗ leańo̗m , annac
o̗kaert zo̗netlen imatkoz'al , es
mendenkoron imačagba fog-
lalyad magadat , mert az nem


{15}

imatkozo zegeńnec , o̗ro̗ke
valo kinoc igertetnec , Kiro̗l
vǵ mond zent Bernard doctor ,
Zereto̗ attʼamfya zo̗netlen ímat-
kozÿal , mert az olʼan zerzetes
mondatic , verbe martot ruhat
volańi , aki o̗ testet , az zege-
ńeknec verihtekebo̗l elteti ,
Mert ez io̗o̗c múneko̗nc viga
sagal io̗nec , Annac o̗kaert tar
to̗zo̗nc o̗ erte<nc>k , nehez fohazko̗-
dasokat es sirasokat tenno̗nc ,
kit ha nem te̗ndo̗nc , a melʼec
ǵo̗no̗ro̗segel emeztetnec meg ,
a kinokban , verrel o̗kattat-
nac ki ¶ Annac o̗kaert ańe-


{16}

ual ǵakorlatosban es elmenec na-
ǵo̗b búzgosagaual enčelkeǵo̗nc
imatkozńi , meńeuel mú neko̗nc
eǵebeknel naǵo̗b yooc tetetnec ,
auaǵ adatnac , Mert mikepen
zent gergel monǵa , Kinec kinec
mend ańeual alazatosbnac , es
ǵo̗rsabnac kel leńi az isteni zol-
galatban , az vet aiandoknac ado-
ssagabo̗l , meńeuel lattʼa adosnac
leńi , az zam adasban o̗magat , Es
menden ímačagod mendenkoron
forogÿon , auaǵ az isteni zeretetnec
adasanac aiandokahoz , halak-
nac adasaual , Auaǵ tulaidon bú-
no̗dnec tetelehez , Auaǵ felebara-


{17}

todnac vetkekhez , kesero̗segel es
ko̗ńueknec hullatasaual , Mert
ez a laytora auaǵ labito , kin az
Iacob patríarka lattʼa vala , az an-
ǵalokat fel meńi , es le zallańi ,
Es menden napon eczer , az azo̗ńo̗k
nac tarsasagato̗l el valʼal , enčel-
keǵel elmedet , menden zorgol-
matossagto̗l meg vonnod , es al-
kolmatlan gondolatoktol meg
tiztoluan , melseges alazatossa-
gal , es halaknac adasaual , naǵ
ayhtatossagal , meg gondolʼad iste-
nednec , es keǵes teremto̗dnec ,
menden io tetet , es aiandokat , Ie
lesben hoǵ te ereted akara testet


{18}

fel venni , kemeńseges kínokat zen-
vedńi , es rutsagos halalal meg hol-
ńi , Melʼeket keǵeg akoron kelʼen
gondolnod cristus vro̗nknac kín
zenuedesero̗l , Iol meg monǵa zent
bernard doctor , ekepen monduan
Oh búno̗s embo̗r , tekinč meg lelkí
zemedel , meńe meg aiandokozas
nac adossagaual kezerihtetel , a te
kín zenuedo̗ vradnac , Nez'ed ve-
res verihteket , Arczo̗l veresenec
bo̗zzo̗sagat , Ostorozasanac kemeń
voltat , Túuís coronazasanac ke-
sero̗seget , Arczo̗l haǵapalasanac
vndogsagat , Kerezt fayanac vi
seleset , Akazto̗ fara fel fúgezteset ,


{19}

faydalmas ko̗ńues zemeit , Ayaka
nac hiruadatossagat , Epeuelua-
lo <est> etket , Eczettelualo italat , Fe-
yenec le haytasat , halalanac o̗
kesero̗seget , Mit ennel to̗bet ? Az elet
múereto̗nc meg hola , Es miko̗ro̗n
mend ezeket hoz'an meg gondolan
dod , końueknec hullatasaual ,
Tero̗lʼ temmagadhoz , es ved ezed-
be , mert cristus vro̗nc , nem čac ez
meg mondattakat , de eǵeb soc ki-
no̗katis zenuede , hoǵ tegedet o̗r-
do̗gnec fogsagabo̗l meg zabadihta-
na , Es te halalatlan te meg zaba-
dihtodnac io tetelero̗l , mikoron o̗
halalaual le̗g meg valtatot , Nem


{20}

čac hoǵ o̗tet bo̗zgosagal nem zereted ,
de <incab> vetkezuen incab ellene
vyaskottal , Mikepen o̗no̗n maga
panzol vala a profetanac altala
monduan , Az iokert ennekem gonozt
adanac , es az , zeretetemert ǵo̗lo̗se-
get , Es ezekepen hoz'an meg gon-
dolʼad , meńere es melʼ igen meg ban-
tottad vradad istenedet , es melʼ igen
naǵ dičoseget veztetel el , es melʼ
naǵ kinba estel , Oluaǵo̗n meg a
te lelked , bankoduan , keserguen
es keseruesen siruan , hoǵ montha-
sad a profetaual , Az en zemeim , vi
zeknec kifolʼasat hozac ,¶ Vegezet-
tre keǵeg kelʼfel bizuan istennec


{21}

irgalmassagaban , mert bekesse-
ges es igen irgalmas , mikepen az
soltar ko̗ńben vaǵo̗n meg iruan ,
Es annac okaert bizo̗dalmason es
alazatoson imaǵad o̗tet , Hoǵ akí
tegedet o̗ zent halalaual meg
valtot , es meg valtotat , az zent
zerzetbe be hit , a te iǵekezetetet
vegezetre zeplo̗telen meg tarča ,
az zenteknec tarsasagiban meg
coronazandot ¶ Ennec vtanna
ímatkoz'al Romai zent eǵhazert ,
túdńa illic zentseges papa vro̗nk-
ert , es Cardinalekert , es Ańa
zent eǵhaznac , ko̗zo̗nseges feye
delemiert , Es vitezko̗do̗ ańa zent


{22}

eǵhazert , hoǵ emberi nemzetnec
ellenseget o̗rdo̗go̗t meg ǵo̗zuen ,
mend o̗ ǵo̗lekezeteuel naǵ ǵo̗zede
lemel fel mehessen , az meńei viga
sagra ¶ Ennec vtanna imatkoz'al
menden zerzetesekert , mert men-
den embo̗ro̗knec fo̗lo̗to̗ hitta o̗ket
vr isten , to̗kelletessegnec magas-
sagara , es zegeńsegnec ieǵeuel
o̗ket meg ekessihtete , hoǵ meń
orzagba fel viǵe o̗ket meg coro-
naznÿa ¶ Ennec vtanna imat-
koz'al egez <g> ko̗zo̗nseges kerezttʼene-
kert , Ielesen io to̗uo̗kert , hoǵ kyc
o̗ gazdagsagokat zolgalttʼaǵac
zúko̗lko̗do̗knec , ez kúsdedekert


{23}

erdemlʼenec naǵo̗kat venni , ez
fodeyekert meńeyeket , ez údo̗ze-
rent valokert , o̗rokeualo̗kat ,
¶ Ennec vtanna ímatkoz'al az
zegeń purgatorombeli holota-
kert , Es vegezetre az húto̗ttle-
nekert , hoǵ kyc o̗rdo̗gi čalard-
sagal vannac meg foglalttatac ,
isteni irgalmassagho̗l híuattas-
sanac , hútnec o̗ vilagossagara ,
Se vakiro̗l ketsegbe ne essel , mert
az istennec ayando̗ki es hiuata-
la , penitencianalkúl vaǵo̗n ,
zent pal apastal mondasa zerent ,
MIert ¶ Az ǵo̗nasro̗l Capitulum. 2.
hoǵ a búno̗knec meg boča


{24}

tasara harmac leǵenec zúksege
sec , tudńa illic , keserues to̗ro̗delmes-
seg , Tizta ǵo̗nas , es melto elegte-
tel , Annac okaert , menden búno̗-
ket melʼeket ennec elo̗to̗ valo
ǵo̗nasodnac vtanna to̗tel , zúue-
del , zaddal , es múuelkedetetel ,
auaǵ tuńasagodal , mendeneket
zúuednec melseges to̗redelmesse
geuel , zeretetesen elmedbe ǵo̗yčed ,
hoǵ azo̗kat a ǵo̗nasban el ne ha-
ǵad , Es mikoron menden búne-
idet naǵ kesero̗segel elmedbe ǵo̗h
to̗ted , meńel a pap eleybe zemer
messegel , Alazatossagal , kezeid
eǵbe foguan , terdelpegelle mon


{25}

ǵad ¶ Tiztelendo̗ attʼam , Búno̗-
met mondom vram istennec ,
attʼasagodnac elo̗to̗ , menden-
nemo̗ búneimben , kikben vet-
keztem , germeksegemto̗l fog
van ez oraiglan , halaloskepen ,
bo̗čanando̗kepen , eiel , napal ,
akaratom zerent , es akaratom
nac kúuo̗lo̗ , mikepen vram
istennec elo̗to̗ , ńiluan vannac
az en búneim , azon zerent ha-
ǵo̗m búno̗sse magamat Iele-
sen azokban melʼeket fogattam
a kerezt viznec fo̗lo̗tto̗ , hoǵ en
e vilagnac , testemnec , es pokol
beli o̗rdo̗gnec ellene alloc , Az


{26}

en fogadasomat meg to̗rtem , es
ellene nem allottam , es nem
vÿasko̗ttam ,¶ E vilagnac ellene
nem allottam , mert e vilagi tiztes
segeket keuantam , en erdem-
emnec fo̗lo̗to̗ , Es gazdagsago-
kat , soc kinčet , ze̗p ruhakat ,
es draga o̗lto̗zeteket , es firfyak
nac tarsasagat , tanczolast , es
vigasagokat , es menden eǵeb
nemo̗ búno̗kben , kikben vet-
keztem , ez elso̗ fogadasomnac
ellene , búno̗sse haǵo̗m vram is-
tennec magamat ¶ Masodic
fogadasomnac ellenÿs vetkez-
tem , hoǵ az en testemnec ellene


{27}

nem allottam , Mert incab ke-
restem keduet az en testemnec ,
etelben , italban , núgo̗dalomban ,
hivsagokban , ez vilagnac zorgal
matos , es hivsagos gondolattʼa-
ban , testemnec ǵo̗no̗ro̗segeben ,
es hivo̗lko̗dasban , hoǵ nem ment
az isteni zolgalatra attam vol-
na , az en testemet , kikbo̗l bú-
no̗sse haǵo̗m vram istennec ma-
gamat ¶ Az harmadic fogada-
somnakis ellene nem allottam ,
Mert a pokolbeli o̗rdo̗g , ǵakor-
ta gonoz gondolatokat , hivsa-
gos gondolatokat , ho̗zo̗t en el-
membe , zúuembe , lelkembe , es


{28}

kesedelmes voltam a go̗no̗z gon
dolatokban , ki nem vetetem el-
membo̗l , De meg ǵakorta meg
to̗kelletem volna a go̗no̗z gon
dolatokat , ha e vilagi zemerem-
to̗l , nem feltem volna , Búno̗s-
se haǵo̗m magamat vram
istennec , valami modon , mike-
pen vetkeztem , en harom foga-
simban ¶ Es búno̗met mon-
dom vram istennec , attʼasagod-
nac elo̗to̗ ebenis , hoǵ en vram
istent , nem zerettem , menden al-
lattoknac fo̗lo̗to̗ , Es aÿhtatos-
sagual , zent zeretettel , nem
zolgaltam vram istennec , de


{29}

naǵ budoso elmeuel , es viǵa-
zo̗ zemekuel , mondottam meg
imačagimat , Es az imačagot
mikoron mondottam , kúlo̗mb
kúlo̗mb fertelmes gondolatoc-
at bočattam be az en elmembe ,
Es az zerent nem dičertem vra-
mat tero̗mto̗met , mikepen tar-
to̗ztam , Es az o̗ kińaro̗l hala-
laro̗l , es zent verenec hullasa-
ro̗l , zúz marianac epesegero̗l ,
ǵakorlatossagal , meg nem em-
lekeztem , kesero̗seget zúuem-
ben nem viseltem , es ko̗ń hulla-
taso̗kat , az o̗ zent halalaro̗l , es
zent vere hullasaro̗l , nem totem ,


{30}

es halatlan voltam vram istennec ,
az o̗ zent aiando̗kiro̗l , lelkeikro̗l
es testiekro̗l , kiuel o̗ zent istensege
engemet zeretet , es azokal enge-
met meg aiando̗ko̗zo̗t , Ieleso̗l hoǵ
engemet nem teremtet oktalan
allatta<l> , de az o̗ zent zemelʼere te-
ro̗mto̗t , egez zemel , fo̗lel , eǵebec
ko̗zo̗t , zep termettel abrazattal ,
engemet meg ekesihtet , Es io
elko̗lčel , ezzel , elmeuel zeretet ,
zent vereuel halalaual engo̗met
o̗rdo̗gnec fogsagabo̗l meg zabadih-
tot , Es nemes kerezttʼeneknec ko̗-
zibe zamlat , Es naponkedualo̗
vetkezetimben el zenuedet , Es


{31}

menden eǵeb io zent aiandokiro̗l ,
es hoz'am valo zeretetiro̗l , halalat
lan voltam , Vram istennec bú-
no̗sse haǵo̗m magamat , mend
azo̗kbanis , kyc en nekem ezembe
nem iutnanac , auaǵ kiket az po-
ko̗lbeli o̗rdo̗g , en velem el feleyte-
tet volna , Es kiket búnnec nem
alaytanec , Mikepen vram istennec
elo̗tto̗ , ńiluan túduan vannac ,
a zerent haǵo̗m búno̗sse magamat
¶ Es ennec vtanna kezǵed el meg
ǵo̗nno̗d , melʼeket fo̗lo̗l meg gondoltal ,
es mendenikert búnodet monǵad ,
¶ Kiket meg monduan , vegezettre
eztis hoz'a teǵed , vaǵ monǵad , ment


{32}

elo̗zo̗ris meg mondatec , Mend ezek
ben mend eǵeb búneimbenis , hala-
lossokban , bočanandokban , meg
ǵo̗ntakban , el feletekben , kikben
meg bantottam teremto̗ istenemet ,
Latasomban , Hallasomban , Illatoz
asomban , Kostolasomban , es ille-
tesemben , búno̗met mondom vram
istennev , Azert kerem vram istent etc
¶ Es az ǵakorta valo ǵo̗nasra
ez eleg leǵen ¶ Ha keǵeg hoz'an
akarz ǵo̗ńi , tehat ǵo̗ńal az regu-
laban valo fogadasokro̗l , ielesen
az zent engedelmessegro̗l , Istennec
parančo̗lattʼaro̗l , es az zeplo̗telen
tiztasagro̗l , es ki ielenčed , ha va-


{33}

lamelʼikben vetkeztel ¶ Toaba
az soc lankatsagrol , tuńasagro̗l ,
es tizteletlensegro̗l , melʼet vallaz
az zent zolosmaban , mert ne talan
tan azo̗kat , almason , aihtatlan ,
es elmednec búdosasaual fizeted
meg ¶ Toaba az keues zeretettro̗l ,
melʼet vallaz istenhez , es felebara-
todhoz , mert istenedet nem zereted ,
telʼes zúuedel lelkedel ment tar
toznal , Sem keǵeg igazan nem
engecz az o̗ parančo̗latinac , es
tanačinac , De ki enel vezedelmesb ,
ǵakorta az o̗ akarattʼanac ellene
alaz ¶ Felebaratoddatis nem ze-
reted mikepen tartoznal , mert


{34}

nem o̗ro̗lz elo̗menten , sem ko̗ńo̗-
rolz haborosagan ment tartoznal ,
¶ Toaba az údo̗nec el veztesero̗l ,
mert ǵakorta nap estig hiuo̗lko-
do̗l , zoluan es halgatuan artal-
mas es hiuo̗lko̗do̗ , es meuettre
ingerlo̗ bezedeket ¶ Toaba az tiz-
teletlen es kúlo̗mb kúlo̗mb ke-
sedelmes gondolatokro̗l , kiknec
ellene ero̗sen nem allaz , mikepen
tehetned , de netalatan ki ennel
gonozb , mikoron a gonoz indola-
latoc fel tamadnac , túńasagod-
bo̗l az eleynec ellene nem allaz ,
hoǵ meg ehnihtened ¶ Toaba az
etelben italban valo mossagro̗l , es fo̗lo̗tto̗


{35}

valosagro̗l ¶ Toaba az istento̗l hillet
io gondolatokro̗l , melʼeket mú-
velkedeDetedel meg nem to̗kelle-
tel , de tuńasagodnac myatta ǵa-
korta elhalogatasnac mÿata to̗-
led el v́zted ¶ Toaba eǵebeknec
hamis es vokmero̗ iteletiro̗l ,
Toaba az hivsagos zomorosagro̗l ,
es hivsagos o̗ro̗mro̗l ¶ Toaba m-
ert te ǵo̗rs vaǵ a gonozra , es tú
ńa a iora ¶ Toaba az hamissag
rol , keuelʼsegro̗l , Ireǵsegro̗l , harag-
ro̗l , fo̗suensegro̗l es restsegro̗l -
Toaba a keues banattro̗l , melʼet va-
laz a te búneidro̗l , mert nem banod
istennec meg bantasat , mikepen


{36}

tartoznal , Es a to̗o̗b búneidro̗l-
is , kikro̗l a te lelki o̗smereted
tegedet meg feǵelmez , ielesen
melʼekben vetkeztel ńiluan -
Es mikoron mend ezeket meg
meg ǵo̗no̗d , penítencia veuen ,
a papnac o̗ kezet , auaǵ a foldet
meg apolʼad ¶ Es a te ǵo̗nasod
leǵen , ǵakorlatos , ńiluan valo ,
egez leǵen , zemermes leǵen , es
ko̗ńhullatassal leǵen , to̗ro̗deldel-
messegel , es magadmentesnel-
kúl leǵen , Es ha lehet eǵ hetben
haro̗mzo̗r meg ǵońal , Auaǵ čac
eczer , Es eztendo̗ zerent iǵekez'el ,
hoǵ eczer ko̗zo̗nsegel menden bú-


{37}

no̗det meg ǵo̗ńad ¶ Az como
nicalasrol Capitulum <.>
MIert az zent pal apastal , azt
monǵa , hoǵ valaki vro̗nc
cristusnac meg gondolhatatlan
zentseges testet veret meltatlan
ezi iz'a , iteletet ezic izic o̗maga-
nac , azaz vǵan karhozic ha o̗ma
ga o̗lte volna meg , Annac oka-
ert valamikor comonicalńi a-
karz , enčelkeǵel mend az egez
elo̗to̗ valo hete<m>n tem magadat
zorgalmatossagal hoz'a zerezned ,
Es ezt búneidnec banattʼaual , zo̗-
netlen valo ǵo̗nasal , es aihtatos
imačagal , Mert ez ilʼen zerzesro̗l


{38}

monǵa vala zent pal apastal ,
elo̗zo̗r bizonihča meg embo̗r o̗ma-
gat , es ekepen eǵec a kenerben es
iǵic , a poharbo̗l , Ańera hoǵ ha
a io̗uendo̗ vasarnapon akarz co-
monicalńi , enčelkeǵel anac elo̗-
to̗ harmad napal , tem magadat
lelkednec <bozz> bo̗zgosagara zerez-
ned , Túdńa illic , az elo̗tto̗ valo
penteken , meg oǵad magadat ,
menden fertelmes gondolatto̗l , Es
mendenko̗ro̗n leki zemeid elo̗t
valʼad , vro̗nc aldot iesust , a kerezt
fan figuen , Vaszegekel altal ve-
retetuen , Túuissekel meg coronaz-
tatuan , Epeuel eczettel itattat-


{39}

van , Ńalakal es bo̗zzo̗sagokal
meg elegihtetuen , A papi feye-
delmekto̗l meg karomlattat-
van , Ostorozasoknac soksagaual
meg faraduan , kemeńseges ha-
lalal meg holuan , es holando̗
embo̗ro̗kto̗l el temettetuen ¶ Es
az napon akar eǵel , akar iǵal ,
akar eǵebet múuelʼ<z> , mendenko-
ron gondolʼad a teremto̗det meg
fezihtetnec , es meg kinzattatnac leńi ,
Es mend nap estig , zo̗mo̗ro̗sagot ,
auaǵ banatot tarč , zúuedben , Es
testedbenis orczadnac zo̗mo̗ro̗sa
gat mutassad , monduan a zent
pal apastal<al>val , Tauol leǵen


{40}

en nekem dičekednem eǵeben ,
hanemčac vro̗nc iesus cristusnac
kerezteben ¶ Zombaton keǵeg
enčelkeǵel mendeno̗sto̗l fogua
az azo̗ńo̗knac tarsasagat el ta-
voztatnod , es elmednec ńo̗go-
dalmat valaztanod , Mert az zom-
bat ńo̗godalomnac nap'a , Es zad
nac eros veztegseget ves , hoǵ
a napon , nemčac hiuo̗lkodo
bezedeket to̗led el zakaz , de me̗g
az zúksegeketis čac alig zolʼad ,
Mert zent Ieremias tano̗ bizon-
saga zerent , Igen io veztegsegben
varńi , vrnac v́duo̗sseget , Es mend
completaiglan foglalʼad maga-


{41}

dat , auaǵ imačagba , auaǵ iras
oluassasba , auaǵ zent gondola-
tokba , A completanav vtanna ke-
ǵeg , meńbe a capolnaba , es o̗to̗-
gel ǵo̗č o̗zuo̗ elmedet , es valami-
kepen valamíben , teremto̗dnec va-
mikoron ellene vetkeztel , naǵ kesero̗segel
mend meg gondolʼad , monduan a
profetaual , Meg gondolom menden
eztendo̗imet en lelkemnec kesero̗
ben ,¶ Es mikoron comonicalʼni
akarz , az elo̗t valo napon bo̗yto̗lʼ ,
Es veterńe vtan ne o̗lo̗ǵ , de imač-
ban viǵaz , mert v́duo̗zihto̗nc ie-
lesen az eÿh viǵazasban leletetic
meg , kiro̗l o̗maga tanobizon-


{42}

sagot tezen monduan , Valaki en
hoz'am holual viǵazand , meg lel
engemet ¶ Mikoron keǵeg como
nicaltalz , leg ottan meńbe cellad
ha , es o̗tto̗gel , naǵ o̗ro̗mel meg
gondolʼad , e comonicalasnac haz
nalattʼat , Mel haznalatot azon
meg čo̗lhatatlan bizonsag , vronc
iesus ki ielente monduan , Valaki
ezi en testemet , es iz'a en veremet ,
o̗ro̗c eletet val , Es leg ottan mond
meg az cristus vro̗nc coronaiat ,
Es oǵad magadat a napon , hoǵ
te zadbo̗l ki ne iarolʼanac , artal-
mas auaǵ artando̗ bezedec , kín
be ment az dičo̗seges eleseg iesus ,


{43}

Mert zent <p> pal apastal tano̗ bi-
zonsaga zerent , Senki nem ih-
attʼa eczersmint , vrnac es o̗rdo̗g-
oknec poharat ¶ Az comonica-
lasnac keǵeg ǵakorlasaro̗l , semi
nemo̗ tanačo̗t nem merec adńi eǵebet ,
Hanemčac akit zent agoston
doctor ad , Mert o̗ vǵ mond , Men
den napon vrnac testet veret veńi ,
sem olčarlom , sem dičerem , de-
maga menden vasarnapon , on-
zollac comonicalńi , De mikoron
az elme , vetkezetnec keuansaga-
ban vaǵo̗n , mondom hoǵ incab
meg neheziht , honem ment meg
tiztiht ¶ Es iollehet valaki vala-


{44}

minemo búnet o̗zto̗keltessec , de
maga ha toaba ninčen v́gekezeti
vetkezńi , ko̗ńhullatasokal , es ima-
čagokal , batorsagal hoz'a iaro̗lʼ-
o̗n , De arrol mondom akit hala-
lo̗s búno̗c meg nem nehezihtenec
Az etelro̗l neǵed Capitulum
az az reze en ko̗ńnec
LEg ottan hoǵ etelre harangoz
tatic , veztegseghen aluan ,
hańad vessed meg magadat , mú-
kepen a napon , múnkalkottal
imatsagban , tano̗lasban , es eǵeb
munkakban , hoǵ a meg zerzet
alamisnac , io lelki batorsagal
ehessedmec , Mert a búno̗sso̗c oz-


{45}

to̗gattʼac múneko̗nc alamisnaio-
kat , nem azert , hoǵ e vilagi feie-
delmekro̗l , auaǵ hazassagokro̗l ,
auaǵ hodakro̗l zolʼ , auaǵ hiuol-
kodasban meg maraǵ , De hoǵ
zo̗netlen imatsagodban , vrnac
elo̗tto̗ eretek esedez'el ¶ Ha keǵig
lelended tem magadat hiuolkodasban
meg maratadnac , Auaǵ mondotal ,
auaǵ múueltel alkolmatlano̗-
kat , zúuednec kesero̗segeuel feelʼ ,
túduan , hoǵ a veet alamisnaro̗l ,
zúkseg lezen okot adnod , mikoron
neked mondatic , A te fo̗lnaǵsagod-
ro̗l aǵ okot , Es mend az masic ha
rangozasiglan gondolʼad e fo̗lo̗l


{46}

meg mondattakat imatkozuan
a io̗touo̗kert ¶ Mikoron be meǵ
az aztalhoz , mendenkoron a tiz-
tessegesbec es ertelčo̗kbec melle vlʼ ,
ha io modon tehe<d>ted ¶ Es minec
elo̗tto̗ eńi kezdez , mond meg az
anǵali dičeretet , tudńa illic , Di
čo̗se̗g magassagban istennec es
fo̗ldo̗n io akaro̗ embo̗ro̗knec , Es
harom pater nostert , Es zent ha-
romsagnat neuet híuan , kezǵ eńi
tiztessegel , es zúuednec felelmeuel ,
hoǵ meg bizońihtasse̗c te bennec ,
az zent iob patriarkanac monda-
sa , Minek elo̗to̗ ezem fohazko̗do̗m
Es mikepen zent Bernard doctor


{47}

mo̗nǵa , Mikoron e̗zel mendenes-
to̗lfogua ne eǵel , de ha olʼ helʼen
leendez , holot az aztalra oluasnac ,
az oluasasra iǵekez'el , Ha keǵig
nem oluastatic , o̗to̗gel istenro̗l
gondo̗lko̗ǵal , auaǵ imatkoz'al ,
hoǵ mend a ket embo̗rseg , kúlso̗-
belso̗ , túdńa illic , az test es a lelec ,
meg elegeǵec o̗ elesegeuel ¶ Az
aztalnal mendenko̗ro̗n tiztessegel
le̗ǵ , feyed le haytuan , zemeydet le
fúgeztuen , ne tetoua budostatuan ,
Es senkiuel ot ne zolʼ , hanemha va
laminemo̗ zúksegel kezerihtetel ,
Se aual ne gondolʼ , mikepen egeb-
ec <eznec mikepen> eznec vaǵ mit eznec


{48}

vaǵ meńet eznec , A keńert lassan
zeldelʼed , es a bort lassan to̗lčed , a-
ńera hoǵ mikoron ezel , se a le zeldelt
keńer , Se a bo̗o̗r a poharban meg
ne maraǵo̗n ¶ Es oǵad magadat
hoǵ az etelben elso̗ ne le̗ǵ , Se vto̗l-
so a vegezetben ¶ Es mikoron e-
gessegben vaǵ , soba iob keńert
ne valogas , es az alab valoot , el
ne haǵad , hoǵ istent meg ne ban-
čad , es fele baratodat meg ne bo-
trankoztassad ¶ Es ne eǵel raga
dozuan , mikepen a torkos , kinec
hasa istene , es az o̗ dičo̗sege ǵala-
zadban vaǵo̗n , ki čac ez foldÿeket
izli , mikepen zent pal apastal moń


{49}

ǵa , De vduar modra , es tiztessegel ,
mikepen zerzetest illet , es zentse-
ges tiztessegnec ko̗ueto̗yet ¶ Es va-
lameńezer innod akarz , elo̗zo̗r v́d-
uo̗zleǵ mariat monǵ , es mend ket
kezedel <iǵal> tarčad a pohart mi-
kor izo̗l , Es a borba vizet o̗s , es toaba viznel
kúl ne<.> igÿad -
hoǵ a mi teneked eletedre
auaǵ taplalasodra adatic , ne leǵen
to̗ro̗delmedre , Mert a bor , emberi
termezetet zokta buÿasagra <.> geryez-
teni , ment a bolč salomon monǵa ,
Melʼ igen buya allat a boor , Azert
monǵa vala zent pal apastalis ,
Meg ne rezego̗lʼeto̗c borral , kiben


{50}

buyasag vaǵo̗n , Masotis vǵ mond ,
keues borral elʼ , Kiualt kepen va-
lokat soha tem magadnac ne zerez' ,
se zereztes , Se az adottakat el ne ve
ǵed , ha io modon el tauoztathatod
¶ Ayando̗ko̗katis az aztalnal soha
ne kúldo̗z' , hanemčac ne talantan ,
annac vaǵ azoknac kÿc melleted
v́lnec ¶ Az etelnec vtanna a morsa
lekokat , zeretetesen eǵbe ǵo̗yčed ,
es meg eǵed , mert vǵ monda aldot
vro̗nc iesus , Gÿo̗č4etec eǵbe a mor-
saleko̗kat , hoǵ el ne vez'enec ¶ Az
zenuedesro̗l o̗to̗d reze
MIert vr azt monǵa a zent ewan
geliumban , Veǵetec ezetekbe , hoǵ


{51}

zúueto̗c meg ne nehezo̗ltessenec tor-
kossagal , Annac okaert , enčelke-
ǵel mendenko̗ro̗n , a torkossagot
<.> el tauoztatnod , es iozansagot va
laztanod , Mert mikepen a bolč mon
ǵa , A torkossagnac myatta , so̗kan
veztenec el , Azert miko̗ro̗n etelnec
helʼen leendez , mikepen zent Bernard
doctor mo̗nǵa , Az ehseg , nem az etek-
nec izi ingeryen etelre , Es so̗ha ne
eǵel ǵo̗no̗ro̗segbo̗l , de <.> zúksegbo̗l , Mert
vǵ mond zent Ago̗sto̗n doctor , Hoǵ
az elme etkeknec fo̗lo̗tto̗ voltaual ,
cl vezti az imačagnac es aihtatos-
sagnac ereyct , Annac okaert mend
te telʼes eletednec v́deyeben , keues


{52}

es ko̗z etekel e̗lʼ , Mert mikepen zent
Ieronimus doctor monǵa , A hol e-
legseg auaǵ torkossag vaǵon , o̗to̗
ǵel búyasag vralko̗dic , Es oǵad vaǵ
eltauo̗ztassad , hoǵ zenuedetessegben ,
auag etelben termeze<d>tedet fo̗lo̗l
ne múlʼad , So̗o̗g vǵ mond zent Ie-
ronimus doctor , Ańe bo̗ÿtto̗t ves ma-
gadnac , meńet el viselhecz , Mert io̗o̗b
naponked keueset , honem ment rít-
kan sokat eńi , Zent agoston doctoris
azt mo̗nǵa , hoǵ semit nem haznal ,
mend egez nap estic ho̗z'o̗ <bol> bo̗ÿto̗t
zenuedńi , ha annac vtanna a lelec ,
meg elegedessel meg ńo̗mo̗rihtatic ,
To̗aba etto̗lis magadat meg oǵad ,


{53}

hoǵ valaminemo̗ ieles etket magad
nac ne zerez' , De menden v́do̗ben ,
mikor egessegben vaǵ , meg elege-
ǵel a ko̗sseg etkeuel , túdńa illic
keńerel , borral , es a mi a ko̗hńan
fo̗ztetic , Es ha eǵeb ke̗pen elo̗dbe te-
tetic , ha zúkseged vaǵo̗n veddel , eztis
mertekzerent , mikepen illeti isten
nec hiv zolgalo leańat , es felseges
zegeńsegnec zereto̗ÿet , A melʼ etkec
keǵeg , incab ingerlenec torkossagra ,
honem ment testnec taplalasara ,
mindenko̗ro̗n el tauoztassad , mike-
pen vadnac , zokhatatlan ǵo̗no̗ro̗se
ges etkec , kúlo̗mb kúlo̗mb fúuekel
zereztettec , es hasonlatosoc , ha elo̗dbe


{54}

tetetnec , es zúkseged vaǵo̗n <egeb> e
ǵel benne , Ment zent Bernard doctor
monǵa , Menden azalegba eleg a
so , Se keǵeg te bo̗ÿto̗dnec okaert ,
ne haǵ temagadnac valaminemo̗
dragalatos etket zerezńi , ki a ko̗ssec
etkenel dragalatosbnac alyhthatat
nec , mert ez nem zenuedes volna , de
kepmutatas , zentsegnec ielensege
Eztis el tauoztassad , hoǵ zenueduen
az euo̗t meg ne itelʼed , vaǵ meg ne
vtalʼad , Mert vǵ mond zent pal apas
tal , Aki nem ezic , az euo̗t , meg ne v-
talʼa , Mert aki ezic , vrnac ezic , Es aki
nem ezic , vrnac nem ezic ¶ Az ebello̗
haznac kúuo̗lo̗ , soha ne eǵel , hanem


{55}

ha zúksegel , auaǵ korsagal kezeriht
tetel , De menden ioban a ko̗sseget
ko̗uessed ¶ Es menden v́do̗ben , mikor
egessegben vaǵ , Az vizkerezt neǵ-
ven nap'at , Es az apastaloknac bo̗ÿtit ,
túdńa illic , Aldo̗zo̗ napto̗l foguan ,
Púnko̗st nap'aiglan , es az zombat
napot , mendenkoron bo̗ytolʼed ¶ Es
valamikor az zenuedetesseg teneket
el viselhetetlenec latatnec , legottan
vro̗nc iesusro̗l gondolko̗ǵal , ki mi-
koron mendeneknec vra volna , A
kereztfanac akazto fayan meg farad-
uan , túuissekel meg coronaztatuan ,
vaszegekel altal veretetuen , Zo̗mÿo
hozuan , epeuel eczettel itatatec , Akoron


{56}

ilʼeneket gondoluan , nem čac az etek
nec zenuedetesseget , de me̗g akarmi
nemo̗ kemeńsegeketis , es kino̗kat
el zenuedhecz , Mert vǵ mond zent
Gergel doctor , Ha cristus vro̗nknac
kin zenuedese elmebe hozatatic , se-
mi ninčen olʼ kemeń dolog , ki eǵen-
lo lelekel el nem viseltetic , Azert
zereto̗ leańo̗m , zenuettesd meg ma-
gadat , ielesen ǵo̗no̗roseges meleg
etkekto̗l , mert a búÿasagnac ez fel
geriezto̗io̗ , Es menden etelben italban ,
felo̗tto̗ valosagot eltauoztas , Ańera
hoǵ az etelnec vtanna lattassal ,
ehezned , zomyohoznod , ha az o̗ro̗ke
valo vendegsegben akarz meg ele-


{57}

gedned , Mert vǵ mond zent Iero-
nimus doctor , Lehetetlen dolog ez ,
hoǵ valaki , mend e ielen valo , es
az io̗uendo̗ iokal elʼen , hoǵ itegel
hasat , es meń orzagban <.> elmeiet
lelket be to̗lčo̗ , es <eǵ> ez vilagi ǵo̗no̗ro̗segro̗l ,
az anǵaloknac ǵo̗no̗ro̗segere meńen ,
Es mend meńen fo̗ldo̗n dičose<gesse>gesnc
ieleńec , Azert bodogoc kyc eheznec
zomyohoznac e vilagban , mert az
io̗uendoben meg elegihtetnec ¶ Az
olasro̗l hotod reze ez
Mendenkoron hoǵ az olasnac
údeyre iutaudaz , az zerzet v́-
do̗o̗t elo̗l nem veuen , Elo̗zo̗r zentelt
vizzel magadat meg hinčed , es meńel


{58}

az aǵboz , elo̗zo̗r valaminemo̗ imat-
sagot <.> te̗ǵ , Es zent kereztnec ieǵeuel
magadat , es az aǵat meg ieǵezuen ,
es magadat vr istennec aÿanluan
alazatossagal , tiztessegel es alkolmas
modon , iob auaǵ bol oldaladra feke
uen , Es soha ne fekeǵ hańota , auaǵ
eǵebkepen tizteletlen , Soha ne olo̗ǵ
kezeidet kebeledbe vonuan , auaǵ ter
deid zaraid fel emeluen , meg me-
zihtelenyntuen , hazas azo̗ńo̗knac
moǵa zerent , de mendenkoron az zokńat zarad
koz'e teged
hoǵ senki tegedet tizte-
letlen fekeven ne lelʼen , Az aǵban
ekepen helheztetuen , míglen az alom
tegedet meg foglal , monǵ valami-


{59}

nemo̗ dičereteket , auaǵ valamine-
mo̗ haznalatos isteni gondokat gon-
dolʼ , Auaǵ ki mento̗l iob , gondolʼad
vro̗nc cristus iesust , a kereztfan fig-
ven , kit ha zorgalmatossagal gon-
dolandaz , čac alig , avaǵ soha o̗rdo̗g-
to̗l meg nem bantatol , Mert cristus
vro̗nknac kin zenuedesenec aihtatos
gondolattʼaual , o̗rdo̗go̗knec seregi el
v́ztetnec ¶ Mikoron keǵeg az aǵbo̗l
fel kelendez , leg ottan elmedbe iaro̗-
lʼo̗n , a meg fezo̗lt cristusnac emleke
zeti , Mert vǵ mond zent Bernard
doctor , Mendenesto̗l fogua zúuedben
leǵen az , ki mendenestol fogua fúgo̗ ,
te eretted a kereztfan , Es zent kerezt-


{60}

nec ieǵeuel magadat meg ieǵez-
ven , syetetessegel meń a kapolna
ba , es magadat zentelt vizzel meg
hintuen , monǵad az zent dauid pro
feta mondasat , Vram be meǵeg
a te <templomodba> hazadba , es imat-
kozom a te templomodban , te felel-
medben , Vram viǵ be engemet te i-
gassagodban en ellensegimnec elo̗lo̗ ,
eǵenesgesset az en vtammat , te ze-
nednec elo̗to̗ , Mikoron iutandaz
az oltarnac eleibe , alazatossagal
le terdepel<elʼ>ven imaǵad vradat is-
tenedet , es ha tehetet końuetis
hullas , Es ayanlʼat temagadat o̗
nekye zúuednec <zúuednec> melse


{61}

napon a tercÿaig az eǵhazban meg
maraǵ , kise io̗ÿ , hanem ha zúkse-
gel , auaǵ feiedelmedto̗l , auaǵ haz-
nalattal kezerihtetel , Meg emlekez-
ven , zent Bernard doctor mondasa-
ro̗l , hoǵ az zent anǵaloc , a cellaert
meń orzagot valʼac , es eǵenlo̗kepen
ǵo̗no̗rko̗dnec a cellakban , ment
meń orzagban , Mert ǵakorta az
zerzetes , a cellabo̗l , meń orzagba
meǵen fel ¶ Az tiztessegrol , capitulum. 9.
MIert az kúuo̗l valo̗ erzekense
geknec tiztessege , leǵen a lelki
iozagoknac zerzo̗ÿo̗ , Azert menden
bezededben , múuelkedetetben , men-
denkoron ertelmes tiztessegel le̗g ,


{62}

Mert vǵ mond zent pal apastal ,
Mendenec túko̗zo̗ttetec , tiztessegel
es zereuel leǵenec ¶ Azert ha keua-
nod , az iozagokal meg ekeso̗lt
tiztesseget meg lelńi , es a meg lelt
tiztesseget ko̗ńen meg tartano̗d ,
Enčelkeǵel menden koron , ez ala
valokat meg tartańi ¶ Elo̗zo̗r le̗ǵ buz-
gosagos ǵakorta valo imatsago ,
kiro̗l monthatod a bolč mondasat ,
Ennekem menden nemo̗ io̗o̗c az
imatsag altal adatanac , Es zam-
lalhatatlan tiztesseg o̗ kezenec alta-
la adate̗c ¶ Maso̗czo̗r mendeneknec
fo̗lo̗to̗ el tauo̗ztas , hiuo̗lko̗do̗ tiztelet-
len bezedet , ańera hoǵ se monǵad ,


{63}

se a mondotat ne halgassad , Mert
zent pal apastal mondasa zerent ,
A gonoz bezedec , meg ro̗nttʼac a io el-
kolčo̗ket ¶ Harmatczo̗r , tizteletle-
neknec , fesleteknec tarsasagat , hit-
sagos iatekokat , ielesen ifÿakal
el tauoztas ¶ Neǵedczo̗r hiuo̗lkodok
nac es iaczo̗do̗knac ǵo̗lekezetoket
eltauo̗ztasd ¶ O̗tto̗czer , hizelko̗do̗g-
nec hizelkedeset el tauoztasd ¶ Ho-
to̗czo̗r , Sugoknac hugoknac , ragal-
mazoknac , ket ńeluo̗knec tarsasa-
gat , mendenkor vtalʼad , Mert zent
iras tano̗ bizo̗nsag tetele zerent ,
A morgo̗do̗o̗c , zugo̗do̗o̗c , es ragalma-
zo̗o̗c , ǵo̗lo̗segesec istennec ¶ Heteczo̗r


{64}

soha ne zolʼ eǵebet , hanemčac meg
gondolt <iget> zereuel valo haznala-
tos es tiztesseges bezedet , ketzino̗
es kepmutalo iget mendenkor el
tauoztas , Annac okaert monǵa va
la zent agoston doctor , Menden
ketto̗ztetes es kepmutalas hazug-
sag , Masot meg azt monǵa , Men-
den ige̗c , elo̗zo̗r az rezre , Az az , e-
ńedre auaǵ lelki o̗smertedre io̗-
yo̗n , honem ment ńeluedre ¶ No̗l-
czarzo̗r ne le̗g zugo̗do̗ morgodo , es
eǵebeknec itelo̗yo̗ , Se valakit to-
aba meg ne strofolʼ , vag meg ne
feǵelmez' , hanem ha ńiluan isten-
nec ellene vetkezic , De incab mi-


{65}

ko̗ro̗n te meg feǵelmeztetel , le ter-
depeluen , búno̗det monǵad , akar
le̗g búnos akarne , Mert zent ger-
gelʼ tano̗ bizonsag tetele zerent , Io
lelki o̗smeretnec dolga ez , o<t>tís búnt
o̗smerńi holot ninčen ¶ Kilenczer-
zer valamiko̗ro̗n valaki tegedet
meg bantand , ne felelʼ nekye , de fo-
lalmÿal az bekesseghez monduan ,
Melto̗ ez , hoǵ menden teremtet alla
to̗c meg bančanac , mert en keuelʼ ,
az en teremto̗met mendenkoron meg
bantotam , es meg bantom hamissan
eluen ¶ Tizeczo̗r mikor az eǵhazboz
me̗ǵ , ha lehet mendenko̗ro̗n az ol-
tar elo̗o̗t <t> alazatossagal leterdeplʼel ,


{66}

mert iruan vaǵo̗n , Iesusnac neue
re , menden terd meg haytassec ¶
Tizen eǵeczo̗r , mikoron az hazban
testoua iarz , mendenkoron keǵes
lepesid leǵenec , vezteg allo kezeid ,
le fúgeztet <ze> vezteg allo zeme-
kel , nem testoua búdo̗so̗kal , Mert
múkepen zent Isidoros doctor mon-
ǵa Az zemeremtelen zem , zemerem-
telen zúnec ko̗uete ¶ Tizenketto̗t-
czo̗r , Valamikor hallod , hoǵ az
azo̗ńo̗c valamiro̗l zolnac , nem
istero̗l , sem zent irasro̗l , ielesen
holot zugodnac morgodnac , auaǵ
hazassagro̗l , auaǵ hodakozasro̗l , leg
ottan el meń onnag , Mert zent


{67}

iras tano̗bizo̗nsaga zerent , Az o̗ ńel-
vec eles to̗o̗r , Es hoǵ e megmon-
dottakat ioban meg tarthassad ,
Enčelkeǵel mendenko̗ro̗n , zúued-
ben es testedben alazatossagot val-
lanod , mert vǵ mond zent gergel
doctor , hoǵ a melʼ embo̗r eǵeb lelki
iozagokat alazatossagnalkúl ǵo̗ÿt ,
olʼaten ment aki a port tenereben
a zelre vizi ¶ Az kesertetnec
ellene allasro̗l tized reze
MIert emberi nemzetnec ellen
sege o̗rdo̗g , zo̗netlen iǵeke
zic , so̗kepen valo keserteteknec
haborgatasaual , az hiuo̗knec elle-
nec allańi , zent peter apastal


{68}

mondasa zerent , A tú ellenseg-
to̗c o̗rdo̗g , mikepen riuo orozlań ,
keríng forog testoua , keresuen
kit meg morÿon , kinec ellene a-
lʼato̗c hútben , Annac okaert <->
mendenkoron zorgalmatossagal
o̗riz'ed , magadat , lelkedet , bolč
salamon tanača zerent , Es vala-
mikor erzended hoǵ ilʼen kesertetekel
haborgattato̗l , leg ottan cristus vro̗nk
hoz folʼamlʼal , mert igen hivseges ,
hoǵ me̗g az kesertetelis haznalatot
zerez , Es leg ottan ezt monǵad , En v́d-
uo̗ssegemnec vra istene , segelʼ meg
engemet , Zabadihč meg engemet ,
en ero̗s ellensegÿmto̗l , Es helʼheztes

{69}

engemet te melled , es akarki ke-
ze vÿahsko̗ǵec en ellenem , meg ha
sergec allonac en ellenemis , nem
fel az en zúuem ¶ Es leg ottan
gondolʼad , hoǵ a búnnec mÿatta ,
embo̗r meg foztatic , az bodogok-
nac gondolhatatlan dičo̗segeto̗l ,
Es karhoztattatic , az karhoztattak-
nac , retenetes kino̗kra , Mert ha
e ket dolgot , zo̗netlen iol zúued-
ben vallandod , ki v́zic te bo̗lo̗led
mendenesto̗lfogua az keserteteket
¶ Ha keǵig <ha> megis az gondolat
meg ǵo̗zend , búzgosagoson gondol-
koǵal , vro̗nc cristus iesusnac , kemeń
seges kin zenuedesero̗l , Mert zent


{670}

iras tano̗ bizonsaga zerent , cristus
vro̗nc kin zenuedesero̗l valo gon-
dolat , to̗kelletes ertelem , Es a ki
az cristus vro̗nc kin zenuedesehez
viǵazand , hamar batorsagos lezen ,
Azaz , ha meg valtonknac kin
zenuedese , zúvo̗nkbe iol be ńo̗mo̗
tatic , az čalard o̗rdo̗gnec nem le-
zen hclʼe meg čo̗lasra , Mert ez az
feǵuerkezes , kiro̗l zol vala az apas-
tal , az ellensegeknec ellene o̗lto̗z-
tessetec magatokat , hútnec feǵue-
rebe<.> , hoǵ o̗rdo̗g leselkedesenec
ellene alhassato̗c , Es meltan mon-
ǵa , mert nínčen haznalatosb or-
vossag , kinec mÿatta ellensegek-


{71}

nec <z> seregi meg ǵo̗zhetetne̗c , Azert
monǵa vala zent peter apastal ,
Miert cristus vro̗nc mú eretto̗nc tes-
teben kint zenuedet , tú is azo̗n gon-
dolattal , feǵuerkez'etec fel , Es ezt
az edes zauo zent Bernard doctor
ńiluaban meg ielenti monduan ,
Vala meńezor erzendez fertelmes
gondokal haborgatatńi , es fertel-
mes ǵo̗no̗ro̗segekre hayolnod , Ańe-
zo̗r lelki zemeidnec eleibe vessed ,
mikepen cristus vro̗nc , te eretted
meg fezihtetet , Nez'ed tekinčed mi-
kepen Iudasto̗l el aro̗ltatic , Az sido̗k-
to̗l mel vndokol tartatic , karom-
latatic , Arczo̗l veretetic , Ńako̗n v́t-


{72}

tetic , Iteltetic , es karhoztatic , Meg
foztatic , es ostoroztatic , Vegezetre ke
ǵeg , bo̗zzo̗ tetelekel , es bo̗zzo̗sago̗k-
al , meg elegihtetuen , ket toluaÿ
ko̗zo̗t akaztatic fel , Vas zegekel
altal veretetic , Ńalakal meg po̗g-
do̗stetic , túuissekel meg coronazta-
tic , Ecettel epeuel itatatic , Czu-
czaual altal veretetic , Es testenec
menden rezebo̗l , bo̗seges ve̗r folʼ ki ,
Es hoǵ feye le haytuan , naǵ kÿal-
tassal bočata ki zentseges lelket ,
Emi a te meg valtod , mikepen hol-
meg te eretted az kereztfan , Es en
nem túdom vǵmond , minemo̗ fer-
telmessegekel , fertelmeztetel meg


{73}

igen alkolmas istennec dičere-
tire es vallasara , mert o̗ felsege
elo̗knec es holtaknac biroya
Az tercíara valo iste-
ni gondolat
TErcianac ideín , keserues
es zomoro zúuel , gondolʼad ,
mikepen ierusalem nec menden
vczain , hirdetetic , hoǵ a te vrad
aldot iesus fogua tartatic , es hoǵ
meg akaryac o̗tet fezihteńi , Es
ezeket meg haluan , az o̗ keser
ues ańa , oda vitetec , alihtathat-
lan kesero̗segel sirassal es iaÿ-
gatassal očeyto̗l , es dragalatos
baratito̗l , mikepen holt eleuen


{74}

o̗l , Es elio̗uo̗ meg latńi , ekepen
meg ǵo̗treto̗t , meg po̗kdo̗ste
tot , menden vigaztalasto̗l elha
ǵatot , <.k> o̗ tanihtuańito̗l is el
haǵo̗t fyat , Es aihtatossagodnac
o̗regbolesere , gondolhatod , hoǵ el
mennel , es o̗ keserues ańanac
meg mondanad , es el hinad
o̗tet , naǵ kesero̗segel , es aihtatos
sagal , kúń hullatassal orczadat
meg mosuan , hoǵ el io̗no̗ , es meg
latna e naǵ čuda latast , Es ezt
vǵan gondolʼad ha ot volnal , es
el menel az o̗ zallassara , es siruan
azt mondanad , Ilob it vaǵone a-
zońo̗m , en vram cristus iesusnac


{75}

keserues ańa ? Oh azońo̗m maria ,
oh en remensegem , es tanačadom ,
melʼ kemeń hirt mondoc teneked ,
akarnam ha el tauoztathatnam
azo̗ńo̗m maria , de <su> zúkseg <es>
es en istenennec , es istenednec
zereteti kezeriht engemet , Tehat
o̗ el almelkoduan felel neked ,
Zereto̗ fÿam leańo̗m mi dolgod vaǵo̗n
mit sirz , mit ko̗ńuez , mondmeg
en nekem , sokaig meg se foglalʼ ,
Oh azo̗ńo̗m maría , olʼ naǵ kese-
ro̗seg es zomorosag , hoǵ nem mer-
nem meg mondanom , De kel
fel ioÿh hamar , az en vramhoz a
te edesseges fyadboz , kit a sidooc


{76}

fogua tartonac , hoǵ meg olʼe̗c
Io̗ÿel hamar , hoǵ auaǵ eleuen-
segben lelhesed o̗tet , Ezeket az
keserues ańa maria haluan , a
fo̗ldre holt eleueno̗l le esic , <.>
inǵen sem zolhat , sem zemeit fel
nem ńithatʼa , so̗g <zolhat> olʼmelʼ
erzekenseget el haǵa , mind az
o̗ baratys kÿc vele vannac Oh
melʼ naǵ kesero̗seg vala ez , gon-
dold meg ha lehet , Tehat az ke-
serues ańa maría az fo̗ldro̗l
fel emeltetíc , es vitetic az o̗ ze-
reto̗ fyahoz , ierusalemnec pÿa-
czan zo̗netlen siruan es monduan ,
Iaÿ en zeretetes fyam iesus , ho̗l


{77}

vaǵ , Ho̗l vaǵ en edesseges fÿam ,
ho̗l lelʼelec meg tegedet , Draga
latos fyam , ki fogot meg tegedet ,
Edesseges fyam , mire vetenec el
tegedet en to̗lem , Ezeket es ezek
hez hassonlatossokat monthat
vala , es naǵal naǵubakat , az
halloknac es hiueknec zúuo̗k-
et , kesero̗segre es ko̗ńo̗ro̗letes-
segre into̗ket , Ennec vtanna
keǵeg , mikor lattʼa az o̗ zereto̗
fyat ekepen meg ko̗to̗ztetuen ,
es meg ǵottretuen , es mendenek-
to̗l el haǵattatat , meg vtaltatat ,
sem magat nem mentuen , es v-
ro̗nc iesus lattʼa o̗ keserues ańat ,


{78}

o̗čeyuel , es eǵebekel , kyc vele
io̗tekua , a foldre le buro̗luan ,
Minemo̗ kesero̗se̗g volt mende-
niknec , kerlec gondoldmeg ,
kesero̗segeket , ha keǵes elmed
vaǵo̗n , Oh io vram iesus , ǵo̗no̗ro̗
seges iff'ú , Bizo̗ńaba faydalmad
mendeno̗t sokasihtatic vala ,
Mert ańadnac kesero̗seget ,
magadnac tulaydonihtodua-
<val> la , Mit keǵeg az keserues
ańa , mondhat vala zereto̗ fya-
nac , temagad meg gondolʼad ,
Ayhtatos embo̗rnec , ho̗zz'o̗ ezeket
meg gondolńi , Alyhtom hoǵ men-
denec kic lattʼakuala e ǵo̗ttrel-

{79}

met , mend azt monǵac vala , Oh
melʼ go̗no̗zo̗l vaǵo̗n e io azońnac
dolga , Lattale hasonlatos kese-
ro̗seget ¶ Ennec vtanna kúl-
dete̗c herodeshez vro̗nc iesus , es
az o̗tet ko̗ueto̗ nepnec naǵ zo-
rossaga lo̗n , Oh keserues azońo̗m
maria , mikepen allazuala , auaǵ
ki segelʼ uala ilʼ naǵ zorossagban ,
Bizo̗ńaba kesero̗segnec pelda'a
valal , mendeneknec kyc cristust
zereticuala , es kyc akaryacuala
latńi , Es ha a ne̗p vro̗nc cristusro̗l ,
kúlo̗mbet kúlo̗mbet zo̗l<nak>ua-
la , hizem hoǵ teroladis nem ke-
vesebet <.> zo̗luala <T> Te keǵeg cris-


{80}

tus iesusnac zereto̗ zolgalo leańa ,
gondolʼad hoǵ o̗ro̗mest segellene̗d
o̗tet , es ez ilʼen kesero̗seges zo̗mo̗ro
ańahoz , o̗ro̗mest tarsalkodnal ,
¶ Es ennec vtanna lasdmeg mi-
kepen , herodes kerdezi vro̗nc cristus
sust , mend o̗ seregeuel eǵetembe ,
es meg vtalʼa , pilatosnac meg
kúldi , Ennec vtanna gondolad ,
mikepen valanac , vro̗nc cristus-
nac labai , meg to̗rettetuen , mert
naǵ syetsegel , vittec vala hero-
deshez , es meg hoztac vala pilatos-
hoz , aztse hiǵed , hoǵ saru voltuol-
na lababan , mert sem o̗maga vro̗nc
iesus , sem o̗ tanihtuańi saruban


{81}

nem iarnakuala ¶ Ennec v-
tanna gondolʼad , mikepen , hoǵ vro̗nc
iesus meg hozatec pilatoshoz , meg
foztate̗c , es ozlophoz ko̗to̗ztete̗c ,
es melʼ keǵetleno̗l ostoroztate̗c ,
az o̗ feÿerseges teste , rosa zino̗ ve-
reuel meg veresihtetic , es mike-
pen , az o̗ zenseges feye , túuis co-
ronaual meg coronaztatic , es
az piros zino̗ vere , orczaian ala
fút ¶ Ennec vtanna eǵ kús ze-
derÿes palastal meg ko̗rńekez-
tetic , es nad adatic kezebe , o̗ ǵa-
lazattʼara , es meuetsegere , Es ezen
kepen a sidoknac ńiluan ki hoza-
ta vro̗nc iesust , mert az sido̗o̗c <z>


{82}

<sido̗o̗c> he nem mentenec vala
a pilatosnac hazaba , az innepnec
tiztessegeert , Tehat a sido̗o̗c o̗rdo̗g-
nec fyai fel kyaltanac monduan ,
Vedfel vedfel fezihčmeg o̗tet , Mend
eze̗c fel serkenthenec tegedet aiht-
tatossagra es kesero̗segre , ha reia
iǵekezettel , hozÿa es ǵyakorta meg
gondolandod , Tees fel kÿalč es
monǵad , Oh io vram iesus , Mike
pen mezihtelenihtetel meg te , ki az
mezihihteleneket meg ruhazod ,
Mikepen ko̗to̗ztetel meg te , ki az
o̗rdo̗gto̗l meg ko̗to̗zteket , es korsag-
al meg ǵo̗ttro̗tteket meg zabadihto̗d ,
Es mend zereuel meg gondolʼad ,


{83}

Mikepen terdet haytonac vala
elo̗to̗ , es a nadal feiet verikuala
monduan , Ianapod auaǵ v́duo̗z
leǵ sidoknac kirallʼa , Oh attʼa men-
denhato vr isten , Mikepen zenuededel
a te zentseges fyadon hoǵ ilʼen naǵ
bozzosagot es zidalmassagot teznec ,
Es ba mendeneknec kÿc hoz'ad
kÿaltonac irgalmas vaǵ , mire
hoǵ az en zeretetes vramnac , a te
zentseges fyadnac ilʼen keǵetlen
nec latato̗l , Mire nem haǵod az
anǵaloknac seregit , segeleńi o̗
vro̗kat , es menden keǵetlenseg-
to̗l o̗tet meg nem oltalmazod ,
Oh keserues azo̗ńo̗m maria , mít


{84}

múuelz uala , mikoron aldot fya
dat ekepen latoduala ǵotreńi , Ker
lec tegedet , ielenčed meg lelke<.>
mnec , So̗o̗g incab meg erzessed
velem mert zent fyadnac kińat
nem erezhetem , mint keuano̗m ,
ko̗ńo̗rgog neked azo̗ńo̗m , te zent
fyadnac zeretete̗ert , erzessed
meg en velem ¶ Ennec vtan-
na pilatos , kemeńseges sen-
tenciat ada vro̗nc iesusra , hoǵ
meg fezihtetnec , Gondolʼad
meg ha keǵes zúucd vaǵo̗n ,
melʼ naǵo̗n kyaltonac va-
la , cristus vro̗nknac baratí , mi
kor ez sentenciat hallac ,¶ En-


{85}

nec vtanna a kereztfat o̗ ǵo̗-
no̗ro̗seges vallara adaac , hoǵ
az fezihto̗ helre vínne , Bizońa-
ba zereto̗ leańo̗m , igen iol ten-
ned , ha segellened vradat az ke
reztet el vinni , es mondanad ,
Kerlec titeket , aǵatoc ennekem
vramnac kereztet , es en elui-
zem o̗tet , Oh azo̗ńo̗m maria ,
hizem hoǵ te o̗ro̗mest el vinned
o̗tet , Oh melʼ zomorosagal es
banattal , melʼ naǵ kyaltasal
es sirassal , mennec vala az zent
azo̗ńalatoc , ketfelo̗l tartuam
azo̗ńo̗m mariat , cristus vro̗nknac
keserues ańat , ki a naǵ kesero̗-


{86}

segeben magat nem birya vala ,
Kikre fordola vro̗nc iesus mon
da , Ierusalemnec leańi , ne sirya
toc en raytam , de temagatokon
es fyaytokon siryatoc , mert el io̗nec az
napoc , kikben azt monǵac , Bo-
dogoc a medo̗o̗c , melʼec nem zul-
tenec , es az emlo̗o̗c , melʼec nem
emletenec , Mert akoron kez-
dic mondańi az heǵeknec ,
essetec mi re'anc , es az holmok
nac , fo̗do̗z'etec be minket , Mert
ha az nyers fan ezt tezic , mi le-
zen az az'ionac dolga , Bizońa-
ba vram iesus <h> bizo̗ń ez , mert
ha te zent ǵo̗mo̗lčo̗s aldot fa ,


{87}

enÿet zenuecz , es agaidto̗l , az
az tanihtuańito̗l meg foztato̗l ,
mi lezen mi ro̗lo̗nc , vaǵ mú ne-
ko̗nc , ńaualʼasoknac , kyc az'o
faac vaǵo̗nc , o̗ro̗c túzre melto̗o̗c
Az Sextara valo iste-
ni gondolat etc
HAtod horan , kesero̗segel es
zo̗mo̗ro̗sagal e melʼeket
mondoc , meg gondolʼad , de ma-
ga az údo̗ro̗l túdno̗nc kel , Mert
nemelec az hotod oranac elo̗tto̗
lo̗ttec , nemelʼec vtanna , netalan
tan mend elo̗tto̗ , Gondolʼad , hoǵ
a ne̗p elio̗uo̗ , mend az ńakuago
helʼre , es o̗tto̗ǵel mendeneknec


{88}

elo̗tto̗ , ruhayto̗l meg foztate̗c ,
naǵ kesero̗segel , mert a ruha-
nac beso̗ reze hoz'a ragadot va
la igen ero̗sen , az ostorozasnac
myatta , kifolt vereert , Es ako
ron az o̗ ekessegel teremtetet
teste ielenec mendenesto̗l fog-
ua ve̗resnec , Oh keserues ańa
maría , mínemo̗ kesero̗seged
vala , mikoron ezt lat<u>oduala ,
Eh ko̗zbe a kereztfa meg zereztet
ven , mondanac neki , Iesus meń
az kereztfara , Oh melʼ o̗ro̗mest
reia mene , Oh melʼ naǵ zeretetel
mú eretto̗nc mend ezeket zen-
vedi vala , Oh melʼ naǵ bekesse-


{89}

gel , Oh melʼ naǵ zeledsegel
engeduala , Oh attʼa menden
hato isten , melʼ igen az o̗ enge-
delmessegeben ǵo̗no̗rko̗do̗l ua-
la , Es ekepen ańa zúlt mezih-
telen elfezihtetuen , a kerezt
fan fel emeltete̗c , De az o̗ keser-
ues zentseges anńa , o̗ fo̗fo̗de-
let kit feyen voluala , kesero̗
segel tellʼes , oda vete , es zereto̗
fyanac , zemermesseget vele be
fo̗do̗ze , Oh vro̗nc iesus akoron
meńe soc zo̗mo̗ro̗ <h> sirasokat
kyaltasokat haluala <akoron> ,
az o̗ zereto̗ baratito̗l , es ielesen
az o̗ keserues anńatol , mikoron


{90}

a kereztfan ilʼ naǵ kemense-
gel <az> fel emeltete̗c , altal vere
tete̗c , es mend telʼes testeben
el zagattate̗c , Es leg ottan hoǵ
az naǵ vizza vagdalt temer-
dec vaszeguel altal veretetec
keze laba , kezde az o̗ zentseges
vere a kereztfaro̗l a fo̗ldre le
folńi , Ennec vtanna meg gon-
dolʼad , mikepen fel magaztate̗c ,
mikepen o̗maga meg mondo-
ta vala , Embernec fyanac ,
fel kel magaztańi , Es mikepen
moyses az badog kiǵo̗t a puzta-
ban fel akaztota vala , es kyc
a kiǵo̗kto̗l meg moratatnac


{91}

vala , ez badog kiǵo̗ra neznec
vala , az kiǵo̗ morasbo̗l meg
ǵo̗go̗lnac vala , Ezenkepen
o̗rdo̗gi kesertetnec meg fula-
sanac ellene , nínčen iob or-
vossag , mikepen nezńi az ke-
reztfan mú ereto̗nc meg fezo̗lt
úduozihto̗nket , Mert meg la-
tod , a te vradat iesust , fel emelt-
nec leńi , mikepen az magas
kirali etelo̗ zegben , ke̗znec le-
ńi itelńi , Annac okaert ket
embo̗rt fezihtenec meleye , azoc
ko̗zzo̗l eǵic , v́duo̗zo̗l , a masic
kazhozec , Toaba meg latod az
cristust , ki io̗uendo̗ ioknac pús-


{92}

po̗ko̗ , kezeí ki terihtuen , aldo-
z'a az tizta aldozatot , tudńa illic
o̗ dragalatos testet , mí ereto̗nc ,
az zent kerezt fanac oltaran ,
Eztis meg latod , mikepen ate
mestered iesus , fel alot az zent
kerezt fanac oltarara , es het
igeget predicala , az kereztfan
fúguen , melʼ igeget riuiden
zúuedben meg ieǵez' , es azokat
aihtatossagal meg gondolʼad ,
¶ Elo̗zo̗r monda , az fezihto̗k-
ert imatkozuan , Meńei zent
attʼam , bočast meg nekyec , mert
nem tuǵac mit teznec , tudńa
illic , meńe iot ennekem , es


{93}

tizteluen , Annac okaert , mike-
pen cristus vro̗nknac kin zen-
uedese , zúkseg vala v́duossegonk
re , ezenkepen zúkseg vala , ez ai-
ianlas , mú segedsego̗nkre , es ta
načo̗nkra , Es annac okaert ,
batorsagal folʼamhato̗nc hozza'a ,
menden v́duossegre valo zúkse-
go̗nkben ¶ Neǵedzer ezt mon-
da , En istenem , en istenem , mire
haǵal el engemet , hoǵ meg mu-
tatna , v́ro̗nc iesus , kinńanac
naǵ voltat , mert olʼ naǵ faydal-
mat zenued vala , ha ingen is-
tennec fya nem volna , de ellense-
sege , es cristus vronknac teste is-


{94}

tento̗l el haǵattatnac latatic va-
la , semínemo̗ hÿedelmet auaǵ
segedelmet veuen , Demaga a mi
haznalato̗nkert o̗no̗n maga e
vilagbo̗l iǵ akara ki meńi , Es
ekepen zenued vala , hoǵ mÿs
o̗ peldaia zerent , ha valamit zen-
uedendo̗o̗nc , es lattandando̗o̗g vr
istento̗l el hagatatnac leńi , bekesse-
go̗nc leǵen , mert vr isten akar
minket meg bizonihtańi , hoǵ
mÿs a kínban hassonlatosso̗c leuen
<go̗nc> , a dičo̗segbenis hassonlato-
soc leǵo̗nc ¶ O̗to̗czo̗r monda vro̗nc
iesus az kereztfan , zo̗myo̗ho̗zo̗m , Es
adanac o̗ felsegenec , epeuel meg


{95}

eǵelihtet eczetet , mikepen meg
mondota vala , az dauid profetanac
altala , Adanac en etelemre epet , es
en zo̗myo̗sagomban eczettel ita-
tanac , Emi minemo̗ vačo̗ra ada-
te̗c , mi vro̗nc iesusnac , Az vačo̗ra-
nakis ideye vala ímar , Es a naǵ
munkaban es faydalomban nem
kere eǵebet az vačoraert hanem
čac italt , Bo̗to̗zerentis alihthatod ,
hoǵ iken zo̗myo̗hozic vala , Es az
sido̗o̗c o̗rdo̗gnec fyai , adanac o̗ne-
kye epet etekert , es italert eczetet ,
Oh mí ńaualʼasoc mit teǵúnc , kÿc
ǵo̗no̗ro̗seget kcereso̗nc etelben ital-
ban , Bizo̗ńaba ha embo̗r ezer ez-


{96}

tendeig vizzel keńerel bo̗yto̗lno̗ ,
čac ez eǵ vačo̗raro̗lis melto̗ fize-
test nem tehetne , Demaga ha ki
fokhattʼa fogÿa , mert az testi em-
bo̗ro̗knec ez igen nezed bezed , Es
ahnac okaert nem izesec , az az nem
erzíc izyt , az isteníeknec , so̗o̗g inǵen
zúuo̗kbe sem bočattʼac be ¶
Hoto̗czo̗r monda , El vegezteto̗t ,
az az menden dolgom , melʼet e vi-
lagban kelle meg zereznem , to̗-
kelletessegel el vegeztetec , Men-
den kinomís es kisalkodasom
el to̗kellete̗c , Az údo̗is kiben attʼa-
mendenhato istennec tiztessegere
es hiuo̗knec haznalattʼara em-


{97}

bo̗ro̗k ko̗zo̗t kelle lennem el
vegeztete̗c A nonara va
lo istení gondolat etc
HA keǵes es aihtatos lelked
vaǵo̗n , nonanac ideyen si-
ralmas , es keǵes lelekel gondolʼad ,
Mikepen menden kellemetes
malazto̗ zeretetes vrad iesus ,
halalara ko̗zel<ked>ihtuen , kezde
zemeít le haytańi , es meg hir-
uadńi , es kezde zentseges feiet ,
keserues ańa fele bočatńi , Olʼ
melʼ vro̗nc iesus , kesero̗segnec
es menden zomorosagnac vtol
so bučo̗ vetelet aduan , amit az
naǵ ko̗ńo̗ro̗segbo̗l es faydalmabo̗l


{98}

zayaual ki nem ielenthet vala ,
olʼ melʼ testet nekÿe ayanlvan ,
kit iǵen altal vertekuala , es el
zagattac vala , Melʼ dolog meg
leuen , az heted igetis eluegeze ¶
Meńei zent attʼam , te kezedbe ayan
lo̗m en lelkemet , Es ezeket meg
monduan , ki mulec e vilagbo̗l ,
Bizo̗ńaba iol meg ertheted , mikor
ezeket mondah , es lata o̗tet az o̗
keserues ańa maria meg holtnac ,
es haǵo̗tnac o̗no̗n magat ez vi-
lagban , ilʼen naǵ zo̗mo̗ro̗sagban ,
es banatban , Demaga ha zolhat
vala , kyaltańi es mondańi , Oh
en edesseges fyam iesus , Mit te


{99}

ǵen ímar ez te ńaualʼas keserues
ańad , Engemet ńaualʼast el ayanl
van kinec hacz cl , De en edesse-
ges fyam iesus , emlekez'el meg
en rolam , es mend e te čaladod-
ro̗l , melʼet ilʼen naǵ zomorosag
ban haczel , Emlekez'elʼ meg men
denekro̗l , kyc teneked zolgalta-
nac fyam iesus , Enis ńaualʼas
keserues ańad , a te meńei zent
attʼadnac kezebe aianlo̗m enen
magamat , es mend ez telʼes ča
ladot , Oh meńei zent attʼam , te
kezedbe aianlom az en fyamat
iesust , So̗o̗g incab en vramat ,
a meńere tehetem , nem a meńe-


{100}

re tartozom miert hoǵ nem te-
hetem , es meg foǵatkozom , es ke
uano̗c en edes fyamnac zíne e-
lo̗o̗t meg holńi , Ilʼeneket es ezek-
hez hassonlatosokat monduan ,
o̗no̗n magatis nem birhatuan ,
mint alihtom , az fo̗ldre arczol le
ese̗c az keserues ańa , Oh cristusnac
zereto̗ zolgalo leańa , meg gon-
dolhatot , meńe naǵ kesero̗segel
sirnakuala , mend az o̗ zereto̗
barati , mikoron meg azokis kyc
o̗uele nem lakoztac vala , dema-
ga bankodnac vala rayta , mike-
pen az zaz vitezeknec hadnaǵa ,
eǵebekis , kyc o̗tet latńi io̗tekuala


{101}

Melʼeket verikuala , es meg ter-
nekuala monduan , Bizońaba
ez igaz embo̗r vala , es istennec
fya vala , Azert ez het igeknec
myatta , múis kyaltas teheto̗nc ,
nemikoron tartuan , mi vro̗nc
iesus cristusnac <z> rezet , az sidok
nac ellene , Nemikoron ko̗ńo̗ro̗l-
uem mi vro̗nc iesuson , Nemiko-
ron az o̗ keserues ańan , Nemiko-
ron minen mago̗nko̗n ńaualʼa-
lasokon , Es menden zentseges
igeknec vtanna melʼeket az ke
reztfan monda , imačagot tenÿe
Az večerńere valo is-
teni gondolat ez etc


{102}

YStennec zereto̗ zolgalo lea-
ńa , Večerńenec ideyen , io̗hÿel
aihtatos lepessekel , es lelki iaras
sokal , te zereto̗ vradat iesust , az
kereztfarol le venńi , es az o al-
dot keserues ańaual o̗tet sirat-
nod , Es az o̗ zentseges vereuel ,
meg vero̗so̗lt testet , ko̗ń hullata-
sidal meg mosnod , es meg kenned
o̗tet , zentseges imačagnac ke-
neteuel , Es viselned o̗tet , isteni
zeretetnec es alazatos múuelke
detnec korÿan , es el temetned o̗-
tet , io kenetekel , azaz , io̗ ńaÿas-
sagal , io tanosagokal , es io peldak
al , es sirasokal , es ohaytasokal ,


{103}

Es el temetned otet , te io lelki
osmeretednec , es zereted<..>nec , es aih-
tatossagodnac pagimontoma-
nac alaÿa , Es v́lńi o̗to̗ǵel , mi v-
ro̗nc iesus cristusnac koporsoya-
nal , ki el es orzagol o̗ro̗ko̗l o̗ro̗-
Amen , <Zent> V́zo̗ges zent peter na-
pÿan .1.5.2.5. etc Kezdetic mú v-
ro̗nc iesus cristusnac a kereztʼ
fan valo vto̗lso̗ zauaro̗l va-
lo aihtatos imačag , melʼnec
sok iozaga es bulčo̗ia vaǵo̗n
URam iesus cristus , ki te e-
letednec vto̗lso̗ nap'an , az
kereztfan fúguen mondal , het zentseges igeket es ezt
akarad , hoǵ az zentseges igeket


{104}

mendenkor elmenkben tartano̗c ,
kerlec tegedet , vram iesus , hoǵ
ez zentseges igeknec mÿatta ,
meg bočassad ennekem , valamit
vetkeztem , het halalos búno̗k
ben , auaǵ azo̗gbo̗l zarmaztak
bo̗l , tudńa illic , Keuelʼsegbo̗l , fes-
vensegbo̗l , Buÿasagbo̗l , lreǵseg-
bo̗l , Torkossagbo̗l , Haragossagbo̗l , Rest-
segbo̗l , Vram mikepen te mond-
ad , Attʼam bočasmeg engemet
ferihto̗knec , Teǵed te zent ze-
retedert , hoǵ enis meg bočasac ,
mendeneknec nekem gonoz
to̗uo̗knec , Es mikepen mon-
dad atoluaÿnac , Mo velem le̗z


{105}

paradičo̗mban , Te̗g engemet
ekepen elnem , hoǵ halalomnac
ideyen , nekemis moǵad , Mo ve-
lem le̗z meńorzagban , Es mike-
pen te mondad ańadnac , Az-
zońalat , Emi te fyad , Ennec
vtanna , az tanihtuannac mondad ,
Emi a te ańad , Teǵed hoǵ en
gemetis a te zerelmed , es isteni
bizoń zereteted , tarsolkottasson
a te zentseges ańadhoz , Es mike
pen te mondad , Ely ely lamaza-
batani , azaz , En istenem , en iste-
nem , mire haǵal el engemet , Mond
as<s>ad en velemis , menden habo
rosagomnac es zomorosagomnac


{106}

ideyen , Mendenhato vr istenem ,
vram iesus , Irgalmaz ennekem
búno̗snec , es segelʼ engemet , Eǵe-
nesges engemet , en kiralʼom , es
en istenem , Mert tulaydon zent
veredel , valtottal meg engemet ,
Es mikepen te mondad , Zomyo-
hozom , tudńa illic , az zent lel-
keknec , kyc limbosban vala-
nac , a te io̗uetednec elio̗ueset
varoknac zabadolasokat , Enge-
ǵed vram iesus , hoǵ enis men-
denkoron , zomyohoz'am es zere
selec tegedet , elo̗ viznec kútfeiet ,
zúuemnec telʼes kiuansagaual ,
tegedet zeretnem , Es mikepen


{107}

te mondad , Attʼam te kezedbe ay-
anlom en lelkemet , Engeǵed v
vram iesus , hoǵ enís to̗kelletes-
segel , es zabadon mondhassam
teneked , en halalomnac ideyen ,,
Attʼam te kezedbe ayanlom en
lelkemet , Veeǵ engemet te hoz-
ÿat meno̗t , mert emi mostan
megzerzetet , en údo̗ zerent va
lo̗ eletemnec hatarat , Es mi-
kepen te mondad , El vegeztetet ,
melʼ peldaz'a a munkakat es
kesero̗segeket , imar el vegezte<s>tenec
melʼeket io̗tel vala , mi ereto̗nc
ńaualʼasokert fel venńi , Enge-
ǵed hoǵ enis erdemlÿem halano̗m ,


{108}

a te edesseges zodat , túdńa illic
Io̗ÿel en ieǵesem , en valaztottam ,
mert ímar meg zerzetem , a te
ńaualʼaydat eluegeztetńi , Io̗ÿel
hoǵ en velem fel ioÿ en zent
anǵalimal , en orzagomban ǵo̗-
no̗rko̗dńi , vigadńi , es velem
lakozńi , o̗ro̗ko̗l o̗ro̗ke Amen
Zent Brigida azoń
końueben vǵ vaǵo̗n meg
iruan hoǵ vro̗nc cristusnac
O̗ǵa kapońayat es veleyet , neǵ
uen ne̗ǵ túuÿscc yartac altal
¶ O̗t ezcr , neǵ zaz , hetuen
o̗t sebeket zenuedet o̗ testen
¶ O̗tzor zaz ezer , es hot-
